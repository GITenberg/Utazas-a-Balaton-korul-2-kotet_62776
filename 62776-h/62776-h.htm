<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Utazás a Balaton körül (2.
kötet) by Károly Eötvös</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 width: 90%;
 margin: auto;
 font-size: 90%;
 font-style: italic;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 text-indent: 0;
 width: 70%;
 text-align: justify;
}

ul.TOC li {
 margin-top: 0.75em;
}

li.li2 {
 margin-bottom: 1em;
 font-size: 90%;
 padding-left: 3em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

Project Gutenberg's Utazás a Balaton körül (2. kötet), by Károly Eötvös

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: Utazás a Balaton körül (2. kötet)

Author: Károly Eötvös

Release Date: July 28, 2020 [EBook #62776]

Language: Hungarian

Character set encoding: UTF-8

*** START OF THIS PROJECT GUTENBERG EBOOK UTAZÁS A BALATON KÖRÜL (2. KÖTET) ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_297">297</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=C91kAAAAMAAJ">http://books.google.com/books?id=C91kAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="smcap">Eötvös Károly
Munkái</span></p>
<p class="center"><span class="smcap">ii. kötet</span></p>
<p class="center"><span class="caption-large">UTAZÁS A BALATON
KÖRÜL</span></p>
<p class="center"><span class="caption-large">II.</span></p>
<hr class="chap" />
<p class="center"><span class="caption-150"><span class=
"smcap">Eötvös Károly Munkái</span></span></p>
<p class="center"><span class="caption-large">II</span></p>
<p class="center"><span class="caption-largest">UTAZÁS A BALATON
KÖRÜL</span></p>
<p>&nbsp;</p>
<p class="center"><span class="caption-large">MÁSODIK
KÖTET</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p class="center"><span class="caption-150"><span class=
"smcap">Eötvös Károly</span></span></p>
<p class="center"><span class="caption-largest">UTAZÁS A BALATON
KÖRÜL</span></p>
<p>&nbsp;</p>
<p class="center"><span class="caption-large">MÁSODIK
KÖTET</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p>&nbsp;</p>
<p class="center"><span class="caption-small">AZ ÖSSZES JOGOK
FENTARTÁSÁVAL</span></p>
<p>&nbsp;</p>
<p class="center"><span class="caption-small">Révai és Salamon
könyvnyomdája, Budapest, VIII., Üllői-út 18.</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h2>A REMETEBARLANG LAKÓJA.</h2>
<p class="summary">(A Kettős Évangyélista. – Kiteszik a
zsöllérségből. – Még egyszer megnézi házát, szőlőjét s aztán beadja
a kulcsot. – A remete-barlangban. – A Ferkó gyerek és kutyája. – A
holt asszony fejkötője és gyüszűje. – A zsöllér és a király együtt
porlanak.)</p>
<p>Volt a tihanyi remetebarlangnak egyszer egy lakója, a ki
dicsérte ugyan az istent, de semmiképen nem dicsérte az uraságot.
Pedig dolgában talán nem is volt vétkes az uraság.</p>
<p>Kettős Évangyélistának nevezték pajzán barátai. Ugy nevezték a
csufolkodók is. Származására Máté volt a neve, a szent
keresztségben pedig a kis-szőllősi öreg pap Márk nevet adott neki.
Igy lett Máté Márk. Két évangyélistának volt annyi neve, mint ő
neki egymagának. Nyilvánvaló tehát, hogy a pajzánoknak és
csufolkodóknak volt némi igazságuk, mikor Kettős Évangyélistának
nevezték. De azért mégis illetlenség volt, a mit cselekedtek. Mert
utóbb rajta száradt az a név, úgy, hogy a fiatalság már nem is
tudta valóságos igaz nevét. <span class="pagenum"><a name="Page_2"
id="Page_2">-2-</a></span></p>
<p>Kis-szőllősi származásu és kálvinista volt a Kettős
Évangyélista. Hogy történt, hogy nem történt, Aszófőn megüresedett
egy kis zsöllérség. Kis házból, kis kertből meg egy kis szőlőből
állt a zsöllérség, a szőlő lábjában kis szilvás is volt s a
szilvásban nádból készült méhes. Öt-hat kas volt a méhesnek egész
kincse. Az utolsó zsöllérnek árvája maradt. Kóczos haju, mezitlábu,
napsütötte kis lányka, a kit pártul fogott az Évangyélista. Ő maga
is árva. Összekeltek-e, nem keltek-e törvényesen: azt se tudta a
falu népe bizonyosan. Nem is törődött vele. Nem is bántotta őket
senki. Csöndes, jóravaló pár ember volt mind a kettő. Uraság dolgát
elvégezték, a vármegye robotját panasz nélkül teljesitették, a
plébánosnak kezet csókoltak, az asszony rendesen gyónt, bucsura is
minden évben elment Andocsra, békességben éltek. Addig éltek, míg
meg nem öregedtek s mig az asszony egyszer csak meg nem halt.</p>
<p>Alig jött haza az Évangyélista a temetőből, a hol az asszonyt
eltemették, jött a kisbiró s oda rendelte a falu házához.</p>
<p>A falu házánál ott volt a tihanyi ispán ur. Valami uj ispán, a
ki az aszófői jobbágyság és zsöllérség dolgát vizsgálta át: nincs-e
benne valami rendetlenség. A mikor a lajstromot átnézte: rá akadt a
Kettős Évangyélista zsöllérségére. Az a zsöllérség akkor is üresen
állott a lajstromban. Kérdezte a birót: mért áll az üresen. A biró
az felelte, a mi igaz is volt, hogy nem áll az üresen, hiszen benne
van az Évangyélista. Egyik kérdésből másik lett s utóbb is
megmondta a biró az ispánnak, <span class="pagenum"><a name=
"Page_3" id="Page_3">-3-</a></span> hogy ő nem tudja, mikor és hogy
került az Évangyélista a zsöllérségbe s azt se tudja, micsoda
vallásu.</p>
<p>Igy rendelték be az Évangyélistát a falu házához.</p>
<p>Öreg ember volt már, alig volt járni való ereje. Az asszony
halála amugy is megtörte. Nem is ment, hanem csak ugy vánszorgott
az ispán ur elé.</p>
<p>– No te vagy az Évangyélista?</p>
<p>Az ispán ur huszonöt éves volt, a vén zsöllér hetvenöt éves
volt, hanem azért az ispán ur a zsöllért nem kendezte. Nem ugy volt
szokásban. A vén zsöllér kezében tartotta kalapját, neki
támaszkodott a kályhának, máskép talán meg se tudott volna állani a
lábán. Arra a kérdésre nem is felelt semmit.</p>
<p>– Mióta vagy bent a zsöllérségben?</p>
<p>– Van annak már talán hatvan esztendeje is.</p>
<p>– Hogy kerültél bele a zsöllérségbe?</p>
<p>– Az isten ugy rendelte.</p>
<p>– Az nem ér semmit. Zsöllérséget csak az uraság rendelhet.
Micsoda vallásu vagy?</p>
<p>– A mig győztem, addig kálvinista voltam. De most már semmi se
vagyok, mert nincs járó erőm, hogy Szőllősre vagy Füredre templomba
mehessek.</p>
<p>Aszófő tiszta katholikus falu. Vigyáztak is rá gondosan, hogy
oda valami idegen vagy hitetlen keresztyén ne keveredjék. Azonkivül
az ispán ur uj ember volt, be akarta az uraságnak bizonyitani, hogy
ő előtte a vallás szent dolog s ő a falut tisztán akarja tartani.
Egyébként pedig a Kettős Évangyélista csakugyan nem <span class=
"pagenum"><a name="Page_4" id="Page_4">-4-</a></span> tudta
bebizonyitani, minő jussal tudott ő hatvan esztendő előtt bejutni a
zsöllérségbe. Nyilvánvaló törvényes hatalma volt tehát az ispánnak
arra, hogy a vén zsöllért kiszállitsa a zsöllérségből.</p>
<p>– No hát holnap elhagyod a zsöllérséget. Abba beleül a Birnbaum
kőmives. Kend meg biró gazda ügyeljen arra, hogy a háznál és a
pinczénél semmi fogyatkozás ne legyen, a vén Évangyélista semmit
onnan el ne takaritson.</p>
<p>A jegyző nyomban beirta a lajstromban az üres zsöllérségbe
Birnbaum kőmives nevét.</p>
<p>A biró gazda szintén jó katholikus ember volt. Az ő eredete is
sváb volt valamikor, természetében volt tehát, hogy a nyakas
kálvinista magyart nem szerette ugy mint saját felenyáját. De hát
már azért mégis csak elmagyarosodott s kis gyerek korától kezdve
jól ismerte a Kettős Évangyélistát, a ki már akkor is meglett ember
volt, mikor ő még a porban játszott.</p>
<p>Ott ült a padon; sokáig nem szólt az ispán ur szavaira, föl se
nézett, biróbotjával czifrákat rajzolgatott a szoba poros földjére,
jól meg akarta gondolni szavait.</p>
<p>– Ki szüretel még az idén nemzetes ispán uram?</p>
<p>– Micsoda kérdés ez? Hát a Birnbaum. Ki szüretelne más?</p>
<p>A biró most se nézett föl. Tovább rajzolgatta a czifrákat a
szoba földjén. Megint nagyon meggondolta, mi legyen a szava.</p>
<p>– Hátha bent hagynánk még a házban egy pár napig, nemzetes ispán
uram? Hadd fordulna sorsa valamerre <span class="pagenum"><a name=
"Page_5" id="Page_5">-5-</a></span> az Évangyélistának. Különben a
falu nyakába szakad koldusnak.</p>
<p>Az ispán ur egy szempillantásig gondolkodott. Érdemes-e a vén
zsöllért még egy pár napig bent hagyni abban a lakásban, mely
hatvan esztendeig az övé volt, melyet ő épitett s ő tartott jó
karban. De mielőtt felelhetett volna: szóhoz jutott az
Évangyélista.</p>
<p>– Ne féljen biró uram, nem szakadok a falu nyakába, a házból is
kimegyek, ugy sem maradhatnék ott, ha már az asszonyt onnan a
temetőbe vitték. Hanem azért szives jóindulatát megköszönöm.
Istennek jóvoltába ajánlom kigyelmeteket. Ha valamit vétettem,
nemzetes ispán uram megbocsásson.</p>
<p>Oda ballagott a biró gazdához s kezet szoritott vele. Ugyanezt
tette az előljáróval s a kisbiróval. Azután kiment a szobából, az
utczán föltette fejére tizenöt esztendős zsiros kalapját s elment
haza.</p>
<p>Nagy kő esett le a biró gazda szivéről. Az ispán ur pedig nem
gondolt tovább a dologra, hanem gondosan megvizsgálta a lajstrom
többi pontját.</p>
<p>A Kettős Évangyélista pedig a mint haza ért, leült a tornáczban.
Ott volt egy vadkörtefatörzsök ülőkének készitve: arra ült le. El
is fáradt az utban: jól esett az ülés. Aztán meg is kellett
gondolnia sorsát; öreg ember, elnehezedett ember pedig csak ülve
tud már gondolkozni. Azután meg egyszer-másszor a köny is kitört a
szemeiből. Ejh, no, hogy az a szegény asszony még nem tudott néhány
napig várni! Pedig úgy megkérte őt, hogy ne siessen. Ugy megmondta
neki, milyen <span class="pagenum"><a name="Page_6" id=
"Page_6">-6-</a></span> szép lenne az, milyen jó lenne az, ha
együtt tehetnék meg az utolsó útat is! Hallgatott is rá az öreg
asszony egy darabig. Ugy nézett rá, de ugy nézett rá két szemével
az Évangyélistára, mint menyasszony korában. Hejh ha még egyszer,
csak még egyszer felnyithatná azt a két szemét!</p>
<p>Durva dolmányának ujjával megtörülte arczát a Kettős
Évangyélista; kipihente magát s fölkelt. Bement a házba s
körülnézett konyhában, szobában, kamarában. Volt egy ádventi
malacza: azt megetette, megitatta, meg is vakargatta. Igy szokta az
asszony is. Ne vegye észre az az ostoba állat, hogy az asszony már
kint van a temetőben. Ne sirjon utána.</p>
<p>Még egyszer bement a szobába. Nyakába keritette
lószőrtarisznyáját s a tarisznyába berakosgatott egyet és mást.
Felöltötte a szürét is s azután kiment, a konyhaajtót bezárta maga
után s az ajtókulcsot is beletette a tarisznyába.</p>
<p>Kiment az udvarra. Ott volt egy öreg szederfa. Ő ültette negyven
év előtt. Hejh még akkor java erőbeli fiatal férfi volt. Megállt a
szederfa mellett s végignézte a háztetőt. Azt is ő csináltatta már.
Egy kissé most is ráférne a tatarozás. A tetőt ujra kellene szegni
s itt-ott néhány marok náddal meg is veretni. De hiszen már ugy sem
övé az a ház. Mindegy most már, akármilyen a teteje. Vesződjék vele
most már az uj zsöllér, a kőmives.</p>
<p>De hát miért is nem övé az a ház?</p>
<p>Ha hatvan esztendeig ő lakta, ha időközben ő csinálgatta, ő
tatarozta, ha fiatal korától kezdve benne élt: <span class=
"pagenum"><a name="Page_7" id="Page_7">-7-</a></span> miért nem
halhatna meg benne békével? Miért kell őt abból a házból kidobni?
Hiszen nem adósa senkinek.</p>
<p>Ugy rendelte az ispán ur. A mit az ispán ur rendel, annyi mintha
az uraság rendelné. Az uraság az apátur.</p>
<p>Az apátur Horváth Pál, jóravaló, emberszerető, kegyes öreg
ember. Talán a vármegye tehetne az öreg zsöllérért valamit.</p>
<p>Bolondság!</p>
<p>Vén zsöllér az uraság ellen, kálvinista zsöllér az apátur ellen
mikor nyerte meg a pörét? Aztán hol lakik a vármegye fiskusa?
Miként tudna ő oda elmenni s panaszát előadni? Mikor lenne uriszék?
Nem éri ő meg a pörnek végét.</p>
<p>De ha megérné is, de ha pörét megnyerné is: ő abba a házba lábát
többé be nem teszi. Nincs ott már az asszony. Az asszony nélkül
pedig neki nem kell már se a ház, se a szőlő, se semmi.</p>
<p>Hát az élet?</p>
<p>Az sem kell.</p>
<p>Elballagott a pinczébe. Bizony lassan tudott botorkálni, de
azért déli harangszó körül oda ért.</p>
<p>Megállt a szőlő lábjában. Megnézte szilvafáit. Ő ültette
valamennyit. De belepte már a sárga moha valamennyit. Ezek se élnek
sokáig. A szilva már kékült a fákon, de ő hozzá nem nyult egy
szemhez is.</p>
<p>Két kis vágóból állott a szőlő. Sárgult, piroslott rajt az idei
termés. Egy kis jó szüretet mutat az isten. De már ez se lesz az
övé. Áldja meg az isten vele az idegent, a ki utána jön. Egy fürt
nem sok, annyit se <span class="pagenum"><a name="Page_8" id=
"Page_8">-8-</a></span> szakitott le egy tőkéről sem. Pedig ő
ültette, ő metszette, ő kapálta s még az idén is az asszony
kötözte, fattyazta, levelezte.</p>
<p>Szegény asszony, ha még egyszer, csak egyszer megláthatná a
szőlőt! De hát a temetőből nem jöhet ide.</p>
<p>Benyit a pinczébe, ott is körülnéz. A maga helyén minden. Egy
kis hordó félbeli bora van még csapra ütve. Ereszt egy pohárral
belőle s iszik egyet. De másik pohárral már nem ereszt. Mintha
valami történt volna azzal a borral: sehogy se izlik. Pedig se nem
virágos, se nem szinehagyott. Egy hét előtt még olyan jól esett,
mikor itt járt az asszonynyal. Egy pohárral még az asszony is
jóizüen ivott belőle.</p>
<p>Kimegy a pinczéből. Épen be akarja tenni az ajtót maga után,
mikor szemébe ötlik az asszony tekercse a sajtógerendán. A tekercs
mellett az asszonynak egy régi – – régi kék fejrevaló kendője.</p>
<p>Kezébe veszi a kendőt s elnézi sokáig. Megint csak kicsordul a
köny szeméből s végig folyik ránczos sovány arczán. Hiába, a vén
ember már gyönge ember, le kell kissé ülnie, nem birja a lába,
mikor szivén erőt vesz az érzés. Utóbb magához tér s a kendőt
beleteszi a tarisznyába.</p>
<p>Bezárja a pinczeajtót s a kulcsot magához veszi. Hazafelé ballag
s bemegy a biróhoz.</p>
<p>– Itt van biró uram a házam kulcsa, itt meg van a pinczém
kulcsa. Rendben hagytam mindent a maga helyén. A malacznak is adtam
enni-inni, az is ellesz estélig. Mostantól fogva pedig nem látnak
többé kigyelmetek, elköltözöm. Nem vagyok idevaló termés, nem
<span class="pagenum"><a name="Page_9" id="Page_9">-9-</a></span>
akarok a falu nyakába szakadni. Köszönöm hozzám való minden eddigi
jóságukat. Ha valamit vétettem: bocsássanak meg kigyelmetek.
Istennek oltalmába ajánlom kigyelmeteket mind közönségesen.</p>
<p>A biró harmadmagával iddogált. Egy pohár borral megkinálta a
Kettős Évangyélistát s egyuttal szerencsés utat kivánt neki.</p>
<p>Azóta nem látták az Évangyélistát Aszófőn. Nem is törődtek vele.
Nem látták Balaton-Kis-Szőllősön se, szülő falujában. Oda se ment.
Hiába is ment volna. Hatvan esztendeje származott el onnan s akkor
is árva volt. Ki emlékezett volna már rája? Nem látták
Balaton-Füreden se a kálvinisták régi templomában. Hiszen ott se
ismerték. Ott is csak az egyházfi tudott róla valamit, a mint
egyszer-másszor az istentiszteleten megjelent, az ajtónál helyet
foglalt s kongó krajczárját a szegények tányérjába beletette.</p>
<p>Hanem harmad vagy negyed napra mégis rá akadt Gelencsér
Ferkó.</p>
<p>Kecskéit legeltette Ferkó az Óvár tövében, a remete barlang
környékén. Akkor még megengedte a nemes vármegye, hogy a jobbágyok
kecskét tarthassanak. Ott mászkáltak a kecskék a sziklapart meredek
oldalain, hogy a borbolya, kecskerágó, somfa, iharfa és bodzabokrok
sovány vesszőit legeljék; a Ferkó a víz partján sütkérezett,
kutyája pedig erre-arra kószált, szaglálódott.</p>
<p>Egyszer a kutya megállt a remetebarlang előtt s elkezdett ugatni
befelé. Ugatott-ugatott s ugatás közben le-lenézett kis gazdája
felé. <span class="pagenum"><a name="Page_10" id=
"Page_10">-10-</a></span></p>
<p>Látta a Ferkó ezt a dolgot, de nem ügyelt rá. Az ugatásról ugyan
mindjárt észrevette, hogy a kutya talált valamit, de hát azt
gondolta: tüskés disznó van a barlangban, azt ugatja. Tüskés
disznóért ő a barlangig föl nem mászkál.</p>
<p>Utóbb a kutya belátta, hogy őt a Ferkó olyan messziről meg nem
érti. Lejött hát a part oldaláról oda ment kis gazdája mellé, ott
kezdett ugatni s ugatás közben oda-oda mutatott szemével, orrával
és fülével a barlang felé. Igy aztán csakugyan megértette kis
gazdája.</p>
<p>Fölment a Ferkó a barlanghoz s imhol ott feküdt egy öreg ember.
Szürével betakarva, tarisznyája a feje alatt, botja a sarokba
állitva. Ősz haját az őszi szellő lebegteti, nem mozdul, nem szól,
csak néz.</p>
<p>Az Évangyélista volt.</p>
<p>A Ferkó levette kalapját, úgy köszönt az öreg zsöllérnek.</p>
<p>– Szerencsés jónapot kivánok bátyám uram. Mit csinál itt
kigyelmed?</p>
<p>Az Évangyélista gyönge hangon felelt.</p>
<p>– Nyugszom fiam.</p>
<p>– Dél felé jár már az idő bátyám uram.</p>
<p>Tudta azt az Evangyélista, de nem törődött vele. Lesz még este
is.</p>
<p>– Adj egy ital vizet fiam.</p>
<p>A Ferkó lement a Balatonra, kobakját megtöltötte vizzel s a
kobakot szépen letérdelve oda tartotta az Évangyélista szájához.
Talán ivott is az öreg egy pár cseppnyit, a többi bizony szakállára
folydogált. <span class="pagenum"><a name="Page_11" id=
"Page_11">-11-</a></span></p>
<p>– Vedd ki fiam a tarisznyát fejem alól, találsz benne kenyeret,
szalonnát; falatozzál, vess a kutyádnak is.</p>
<p>– Köszönöm szépen bátyám uram, nekünk is van ennivalónk.</p>
<p>Nem is nyult a tarisznyához és azután, hogy az Evangyélista nem
szólt, ajánlotta őt az Istennek, ujra megemelintette kalapját és
elment kecskéire vigyázni.</p>
<p>Másnap megint arra legeltetett a Gelencsér Ferkó, de ő már el is
felejtette az öreg zsöllért. Azt gondolta: kialudta, kinyugodta
magát s tovább ment. De a kutya úgy gondolkodott: mégis illő dolog
megnézni az öreget s azért ő felballagott a remetelakhoz. Bizony
ott volt az öreg most is, hírt kellett erről adni a Ferkónak.</p>
<p>Az Évangyélista most se szólt, most se mozdult, csak ugy feküdt
mint tegnap. De azért most is nézett.</p>
<p>A Ferkónak most jutott eszébe, hogy talán valami baja van az
ismeretlen öreg embernek.</p>
<p>– Bátyám uram hátha szólnék a gazdámnak!</p>
<p>Az Évangyélista már csak suttogva felelt, nem volt ereje
hangosan szólni.</p>
<p>– Majd ha kinyugodtam magam fiam!</p>
<p>Igaz a! Tovább ment a Ferkó kecskéit őrizni, gyíkot kergetni,
vadrózsa-gyümölcsöt szedni, somot keresgélni.</p>
<p>Az Évangyélistának is igaza volt. Az a barlang se volt az övé,
hanem az uraságé. Hiszen minden az uraságé. Ha házából, szőlejéből
kiszoríthatták, pedig ő építette, ő ültette mind a kettőt: hogy ne
szorithatnák ki <span class="pagenum"><a name="Page_12" id=
"Page_12">-12-</a></span> abból a barlangból? A Ferkó gyerek
elmondja a gazdának, a gazda a birónak, a biró az ispán urnak, az
ispán az apáturnak: hát ha nem hagynak neki itt se békét?</p>
<p>Pedig ő nyugodni akar. Örökre elnyugodni. Nem szeretné, ha
megzavarnák.</p>
<p>A vad, ha végét érzi, elássa magát a földbe, elbuvik az avarba,
elvonul a barlang mélységébe, elmenekül sötét erdő hangtalan
árnyékába. Nem akarja, hogy ellenségei bántsák, irigyei örüljenek,
gyönge szivek szánakozzanak rajta. S a mi szabad a vad állatnak:
mért ne lenne szabad a zsöllér embernek? Még a házi macska is, ha
halála közelget: fölmegy a padlásra, elbujik a rag alá, hogy senki
se lássa vonaglását. Igy gondolta ki ezt együgyü eszével az öreg
Évangyélista.</p>
<p>A következő napon a Dobogóra hajtotta ki kecskéit a Gelencsér
Ferkó. Közel se járt a remetebarlanghoz.</p>
<p>De harmad vagy negyed napra megint csak visszatért a barlang
környékére. Kutyája megint csak ellátogatott a barlanghoz, de mikor
annak szájánál megállt, most már nem ugatott, hanem hátrahajtott
füllel, föl tartott orrával hosszan dúdolt.</p>
<p>– Ez a kutya valami rosszat érez.</p>
<p>Fölballag a Ferkó a barlanghoz s ime az öreg ember most is csak
ugy fekszik, mint előbb. Szűrével betakarózva, a tarisznya a feje
alatt, botja a sarokban. Most se mozdul, most se szól. De most már
nem is néz. Mind a két szeme bezárva.</p>
<p>Hátha alszik? <span class="pagenum"><a name="Page_13" id=
"Page_13">-13-</a></span></p>
<p>A gyerek tapasztalatlan. Még nem tudja, mi a halál, mi az
alvás.</p>
<p>De tudja a kutya.</p>
<p>A kutya végig szaglászsza az öreg zsöllért. Elkezdi csizmájánál
s végzi a fején s a feje alatti tarisznyáján. Azt már a Ferkó
gyerek is tudja, hogy a kutya az eleven ember arczát nem
szaglássza. Orron üthetné ezért az eleven ember.</p>
<p>Bizony meghalt az Évangyélista!</p>
<p>A kecskerágó levele még zöld ilyenkor. De gyümölcse már kinyilt.
Az a papsüveg alaku aranysárga és biborpiros négy gerezdü gyönyörü
gyümölcs. A legszebb virág se szebb ennél. Egész öllel, egész
nyalábbal tördel a Ferkó gyerek kecskerágó galyat s körül rakja
vele az Évangyélista nyugvó testét.</p>
<p>Bizony nyugszik az már örökké!</p>
<p>Jöhet most már az uraság, jöhet most már az ispán úr is.
Adhatnak most már az Évangyélistának békés zsöllérséget: mind nem
ér az most már semmit. Most mutassák meg, mekkora az ő
erejük-hatalmuk! Annyit se érnek már, mint a kecskerágó aranybibor
virága. Pedig a vén zsöllérnek az se ér már semmit.</p>
<p>Kinéz az a barlang a Balatonra. Ellát messze, végtelenbe. Az
őszi nap sugarát láthatatlan köd teszi bágyadttá, e miatt nem látni
a távol partokat. De az őszi nap sugara is be-benéz a barlangba s
végig hullámzik a vén zsöllér redős arczán. Az őszi szél is
be-besuhan láthatatlanul s megmozgatja a kecskerágó galyakat s a
vén zsöllér ősz szakállát, fehér hajfürteit. <span class=
"pagenum"><a name="Page_14" id="Page_14">-14-</a></span> Hejh vén
zsöllér: ne bánd, hogy az emberek elhagytak téged, – a napsugár és
a szellő és az őszi virág ime meglátogat.</p>
<p>S az emberek se hagytak el. Az a Ferkó gyerek s a kutyája minden
nap fölkeresett. Sőt a mint a gyerek este hazahajtott s elbeszélte
a dolgot gazdájának: ime másnap már ott volt egy előljáró a
kisbiróval s két napszámos emberrel, hogy neked a parton sirt
ássanak s oda téged eltemessenek!</p>
<p>Csakugyan ott voltak.</p>
<p>Megvizsgálták a vén zsöllért. Tarisznyáját kivették feje alól.
Tele volt száraz ennivalóval. Szürét lekanyaritották róla.
Fölösleges ruháját haza kell vinni a falu szegényeinek. Kigombolták
dolmányát és mellesét is.</p>
<p>És a mikor oda értek meztelen öreg testéhez: a szive fölött
találták annak az öreg asszonynak fejkötőjét, gyüszüjét és ócska
kék fejrevaló kendőjét. A ki az ő társa volt. A kit egyszer
szeretett, de örökre szeretett. A kit egy hét előtt a temetőbe
kisért. És a ki nélkül nem tudott tovább élni. És a kinek minden
kincsét oda rakta szive fölé, hogy a míg az a szív dobog: az az
öreg asszony tudja meg, hogy érte dobog.</p>
<p>Eltemették. A fejkötőt, gyüszüt és fejre való kendőt szive
fölött hagyták. Sirja fölé a fejéhez három darab követ oda
hengeritettek. Mikor nekem gyermekkoromban megmutatták a Kettős
Évangyélista sirját: a sirhalomnak már nyoma se volt, de az a három
darab kő még ott volt és együtt volt. A sirhalmot széthordták már
akkorra a szelek. <span class="pagenum"><a name="Page_15" id=
"Page_15">-15-</a></span></p>
<p>Ki emlékszik ma már a szegény Evangyélistára? De ki emlékszik ma
már a hatalmas királyra?</p>
<p>Lent a viznek partján a nyomorult zsöllér van eltemetve, fönt a
partnak ormán a hatalmas király van eltemetve. Az egyiknek fejéhez
három darab követ hengeritettek, a másiknak sirja fölé kettős
tornyu templomot épitettek. A nyomorult zsöllér sirhalmát
széthordták már a szelek, de a templom se áll már sokáig. Azt a
sziklaormot is pusztitják már a szelek, a melyre a templom van
épitve. Az az orom foszlik, porladoz, hull alá a mélységbe s ötven
év, száz év: lehull a templom keleti oldala is. Ha csak az egész
hegyet nagy falakkal meg nem támogatják.</p>
<p>Mindegy; – a hatalmas király is porrá, hamuvá vált már, mint a
szegény zsöllér. Mikor amazt eltemették: a nemzet ékes drágaköves
arany koronát tett a fejére. Hova lett ez a korona? Ellopták,
földarabolták, eltékozolták, nincs meg. Hejh szegény zsöllér, a te
öreg feleségednek gyüszüjét nem lopja el, nem tékozolja el senki.
Az még megvan ott a föld alatt és ott a szived fölött. Hiszen a
természet erői ezt is csak fölemésztik egykor – az igaz. De ha a
gyüszü is ép ugy semmivé válik egykor, mint a korona: mi külömbség
lesz akkor már a király között és a zsöllér között.</p>
<p>Én bizony nem tudom.</p>
<p>És mégis tudom.</p>
<p>A zsöllér emlékén nem élődik senki, a király emlékén százan és
ezeren élődnek mind maiglan.</p>
<hr class="chap" />
<div class="chapter"></div>
<p><span class="pagenum"><a name="Page_16" id=
"Page_16">-16-</a></span></p>
<h2>A TIHANYI BARÁTOK.</h2>
<p class="summary">(Endre király. – Miök van a tihanyi barátoknak?
– Kocsi Sebestyén Gábor követ s Bresztyenszky apátur. – Mit csinál
a barát a szobalánynyal? – Miért kell bohócz a zárdában? – Mi a
nevetés? – Állitsatok nevető kórházakat. – A remete és a szentgáli
nemes. – Szent Gellért püspök. – Utazik a püspök. – A nyéki lány
dalolgat. – A püspök és a barát nem tudnak aludni. – A bölcs
tanulság.)</p>
<p>De ne bölcselkedjünk. A milyen sokat ér a bölcseség: olyan
keveset ér a bölcselkedés. Becsüljük meg Endre király emlékezetét,
a ki nyolczszáz és negyvenöt év előtt 1055-ben megalapitotta a
tihanyi apátságot.</p>
<p>Én legalább megbecsülöm. Kegyetlenül elverte rólunk a németet s
alapitó levelében megőrzött számunkra egy darab magyar nyelvet.
Mind a kettő nagy érdeme és nagy szerencséje én előttem.</p>
<p>Azon a nyelven beszélt ő is, a melyen mi. S azon a nyelven
beszélt Árpád is, a melyen ő. Bizonyos ez én előttem, akármit
beszélnek a töröktatár és finnugor tudósok. Engem százhuszonöt év
választ el az én öreg apámtól, s én ugy beszélek, mint öreg apám s
I. Endre királyt se választja el több idő Árpádtól, tehát neki is
úgy kellett beszélni, mint a hogy Árpád beszélt. <span class=
"pagenum"><a name="Page_17" id="Page_17">-17-</a></span> S a hogy
én nem lettem ennyi idő alatt se németté, se tóttá, se ugorrá, se
törökké: ép ugy nem változott el Endre király se. Igaz, hogy a
királyokról minden rosszat föl lehet tenni, noha semmi rosszat se
szabad föltenni. De Endre király nem volt ám mindig király. Sőt
fiatal korában inségből, nyomoruságból ugyan csak kijutott neki,
mert itthon még csak szolgabiróvá se lehetett, itthon még csak
maradása se volt. Egészen rossz ember tehát király létére se
lehetett.</p>
<p>Tihanyi levele mindenképen derék dolog.</p>
<p>Ez a levél fényesen bizonyitja, hogy Endre király bölcs és
jókedvü, okos és vidám gondolkozásu férfiu volt. Ilyennek kellene
lenni minden királynak. De a tihanyi barátok se legyenek ám
másfélék, mint a hogy őket a bölcs és vidám király a maga képére és
hasonlatosságára alkotta.</p>
<p>Adott nekik húsz ekényi földet. Egy eke-föld akkor 256 és fél
magyar holdnyi volt. Tehát több mint ötezer hold földet adott örök
birtokul. Csinos uradalomnak illenék be ma is. Az erdőt és a vizet
akkor se ekével müvelték. Hogy erdőből és Balatonból mennyit adott
a király: azt most már nem tudjuk. Valószinüleg a király se tudta.
Most mintegy öt ezer hold Balatonjuk van a tihanyi barátoknak.
Halászni elég, fürödni sok is. Csónakázni fölösleges, mert tihanyi
barát csónakázni nem szokott. A mi dolguk van a világban: elvégzik
azt a száraz földön is. Szükség nélkül pedig okos ember nem megy a
vizre.</p>
<p>Adott nekik hatvan tanyát, húsz szőlőt és ugyanannyi
vinczellért, húsz lovas katonát, tíz halászt, öt csikóst,
<span class="pagenum"><a name="Page_18" id=
"Page_18">-18-</a></span> három gulyást, három juhászt, két
kanászt, két szakácsot, két csizmadiát, két kovácsot, egy
aranymívest, egy ácsot, két malmot és két molnárt, egy
esztergályost, egy ruhamosót, egy iparos legényt, tíz
szobalányt.</p>
<p>Adott nekik harmincznégy ménlovat hozzájuk való elegendő
kanczával. Adott száz tehenet és száz emse disznót, hétszáz juhot
és ötven méhkast méhrajjal együtt.</p>
<p>Hát méhészt adott-e?</p>
<p>Ebben a kérdésben Kocsi Sebestyén Gábor sehogy se értett egyet
Bresztyenszky Albert híres, nevezetes tudós tihanyi apáttal.</p>
<p>Kocsi Sebestyén Gábor követ volt és jogtudós, Bresztyenszky
Albert barát volt, apátur volt és számtudós. Az a követ kálvinista
volt, de a megyegyülésen is, országgyülésen is, mikor a beszéd sora
a vegyes házasságokra került, jobban ismerte a szent atyákat, mint
valamennyi püspök és kanonok. Jobban ismerte a szent Irást is. De
még a számtant is jobban tudta, mint Bresztyenszky apátur, a ki
pedig még Deák Ferenczet is képes volt a matezisre tanitani. A
pannonhalmi, bakonybéli és tihanyi benczések s a veszprémi
kanonokok ugy féltek attól a Kocsi Sebestyén Gábortól, mint a rossz
ellenségtől, hanem azért ugy szerették, mint a jó testvért. De
akárhogy szerették: utóbb szent dolgokról nem viaskodtak vele, mert
lemagyarázta és lebizonyitotta róluk a kámzsát. És pedig oly vidám
észszel, hogy még csak meg se lehetett rá haragudni.</p>
<p>A nyarat Balaton-Füreden szokta tölteni. Országos hirü-nevü
ember volt, Deák Ferencz maga is minden <span class=
"pagenum"><a name="Page_19" id="Page_19">-19-</a></span> nap órákon
át élvezte nagy elméjét, melyben megfért minden tudomány s mely a
tudomány minden titkát hatalmas pajzánkodással deritette föl. A
komoly és tekintélyes apátur se maradhatott ki vonzó
társaságából.</p>
<p>Kocsi Sebestyén Gábor meg tudta magyarázni I. Endre király
alapitó levelét s az első tihanyi barátok szokásait, erkölcseit.
Nemzeti történetiróink jól tennék, ha az ő magyarázatai fölött
kissé eltünődnének.</p>
<p>A király nem mondta meg, hány barát számára alapitja Tihanyt.
Csak annyit mondott: egy csomó barát számára. Az a csomó barát
lehetett tíz is, lehetett száz is. De hát mennyi volt?</p>
<p>A hires követ azt mondta: húsz volt.</p>
<p>Ezt azzal bizonyitotta, hogy a király szerette a huszas számot,
azért adott a barátoknak húsz ekényi földet, húsz szőlőt és húsz
lovas katonát. Mert ámbátor húsz ekényi föld ötszáz barátot is
képes volt eltartani, de nem a kenyér a fődolog, hanem a borocska;
minthogy pedig egy vinczellér munkálta szőlő húsz akó bornál többet
nem teremhet, ennyi bor pedig egy esztendőn át minden esetre kell
egy barátnak: tehát a barátok száma húsznál több nem lehetett.</p>
<p>Hozott erre föl még egyéb bizonyságot is.</p>
<p>De legnagyobb bizonysága abból állott, hogy a király a barátok
számára csak tíz szobalányt rendelt. A szobalányok a király
rendelete szerint természetesen mind fiatalok, üdék, pirosak,
egészségesek és hajadonok voltak s valamennyien a zárdában
tanyáztak. Ott volt nappali <span class="pagenum"><a name="Page_20"
id="Page_20">-20-</a></span> és éjjeli lakásuk. A zárda pedig nem
volt nagy. Még akkora se volt, mint a mostani.</p>
<p>De hát mi dolguk volt a szobalányoknak?</p>
<p>A király ezt az ő levelében nem mondta meg. E miatt a jó apátur
számtudománya e kérdésre nem tudott megfelelni.</p>
<p>De meg tudott felelni a híres követ.</p>
<p>A szobalány csak ott van helyén, a hol urnő van a háznál.
Agglegényről, papról, barátról, fiatal emberről föl nem lehet
tenni, hogy szobalányt tartson magának a házi rend fentartására.
Ilyen esetet föltenni nem szabad. Kivált a tihanyi barátról, a ki a
jó rendnek és jó erkölcsnek példaképe.</p>
<p>Urnő pedig nem volt a zárdában.</p>
<p>Igaz, hogy nő látogatója sok volt a zárdának. A közel
szomszédságban laktak a Berény, Eőrs, Mike, Vázsony, Csóron, Uzsa,
Sárkány, Kálla, Megyer, Látrány nemzetségek s ezeken kivül még sok
nagy uri nemzetség. Ezek asszonyai hol Veszprémbe, hol Tihanyba
látogattak el, ha gyónni akartak, mert pap, püspök, barát, apátur
másutt nem volt a közelben. Ezeknek ugyan kellett a szobalány,
csakhogy ők hoztak magukkal szobalányt, a mennyi csak kellett. Ők
nem szorultak a barátok szobalányaira. De a férjek se engedték
volna meg, hogy rászoruljanak. A szobalány szeret fecsegni, a
barátok szobalánya tud is fecsegni s a szobalány nem csupán csak
istenes dolgokról fecseg, ha az urnő kiváncsi. A barátok ugyan nem
félhettek, hogy róluk találnak fecsegni, mert hiszen ők mást, mint
istennek <span class="pagenum"><a name="Page_21" id=
"Page_21">-21-</a></span> tetsző dolgot nem cselekedtek, de a
férjek, ifju lovagok és apródok igen is félhettek, már pedig a
gyónásra menő urnőnek csak a szentekre és saját bűneire s a
bűneitől való megtisztulásra szabad gondolni, semmire se másra.</p>
<p>De ha erre se kellett a szobalány: hát akkor mire kellett?</p>
<p>A hires követ így fejtette meg a titkot.</p>
<p>A bölcs és vidám király gondoskodott arról, hogy a barátok
egészséges emberek s jó pajtások legyenek. S különösen jó mulató
társak, a mikor a király és főemberei hozzájuk ellátogatnak
vadászni, mulatni, dévajkodni.</p>
<p>Ámde a puszta vagyon, az egyedülvaló testi jóllét erre nem
elégséges. A ki csak eszik, iszik, imádkozik és aluszik: az
előbb-utóbb potrohossá válik, komorrá és kedvetlenné lesz,
testében-lelkében elnehezedik, urrá lesz fölötte mindenféle
nyavalya, csuz, köszvény, nyálkásság, keze reszketése.</p>
<p>A barát nem sétál, nem vadász, nem fürdik, nem lovagol, nem vív,
nem tornáz, csatába nem megy, nem hadakozik: mi üditse föl tehát
testét-lelkét?</p>
<p>A nevetés.</p>
<p>A barátnak minden étkezés után nagyokat kell nevetni. Nagyokat
és sokat. Akkorákat, hogy hasát fogja, ablakot reszkettesse,
arczát-nyakát izzadás boritsa, csak épen, hogy széket-asztalt össze
ne törjön.</p>
<p>Erre három eszköze van.</p>
<p>Az egyik az adoma. <span class="pagenum"><a name="Page_22" id=
"Page_22">-22-</a></span></p>
<p>Minden zárdának van adomagyüjteménye. Csakhogy adomáik nem nagy
számuak és nem sokfélék. Csintalanságnak az adomában lenni nem
szabad. Csakhogy a barátnál lassan gyülik az adoma. Nem jár ő ki a
világba, honnan gyüjtené? Jól tudta ezt a király is. Egy-egy adoma
száz esztendeig is elél a zárdában, de tudja is előre már mindenki.
Az apáttól, perjeltől, gvárdiántól tízszer-húszszor csak
meghallgatják, de már az ő tiszteletükre se tudnak nevetni. Unják,
mint a kását. Ha pedig egyenlő rangu páter, fráter gyujt rá: az
első szónál már hátba ütik, vagy a többi folytatja tovább. Kolduló
barát egészen más. Az mindig hoz a vidékről ujat és ujat. A kolduló
barát adomájának már menyecskés illata is lehet. De a tihanyi barát
igazi uraság, nem kolduló barát.</p>
<p>Az adoma tehát nem elégséges.</p>
<p>Másik eszköz az udvari bolond.</p>
<p>Udvari bolondot azonban a király nem adott a tihanyi
barátoknak.</p>
<p>Udvari bolond csak nagy uraságnak való. Ahhoz is van szokva. A
püspöknek uraságot kell mutatnia, ha szegény is; – a barátnak
szegénységet kell mutatnia, ha uraság is. Igy parancsolják a pápák,
hitvallók és alapítók. Barátnak udvari bolond nem való.</p>
<p>Hanem mókás, bohócz és bukfenczhányó igen is való. Adott is
ilyet a bölcs és vidám király kettőt a tihanyi barátoknak.</p>
<p>De már itt közbeszólt a tudós apátur.</p>
<p>– Hohó tekintetes uram, be is kell ám ezt bizonyitani.
<span class="pagenum"><a name="Page_23" id=
"Page_23">-23-</a></span></p>
<p>– Igenis, főtisztelendő szent atyám, be is bizonyitjuk. Nyilván
benne van az alapitó levélben, hogy adattak és adományoztattak a
tihanyi barátoknak két bohóczok, apinarii duo.</p>
<p>– Tekintetes urammal ugyan nem vitatkozom, de ha elődeinknek a
dicső király ötven kas méhet adott: méhészt is kellett adnia, adott
is kettőt. Apis azt teszi: méh; – apinarius azt teszi: méhész.</p>
<p>– Nem azt teszi főtisztelendő szent atyám. A méhészt a latin
nyelvben mellifexnek hivják. Apinae azt teszi: bohóczságok,
mókázások. Innen származik az apinarius. Igy használják ezt a szót
a szent atyák: Augusztinusz, Tertulliánusz, Johannesz
Damaszczenusz, nemkülönben Johannesz Krizosztómusz is. De így
használják ezt a római világi irók is Krisztus után 117-ik esztendő
óta. A mint ezt bővebben bizonyitják Faber, Gesner, Schneebergi
Forcellini híres latin szótárirók és számos más tudós ember.
Származik pedig e szónak gyökere a hellen nyelvből, a melyben apaté
azt teszi: ámitás, időtöltés. Minthogy olyan bölcs királyról, mint
I. Endre, föl nem lehet tenni, hogy latinul ne tudott volna s még
kevésbbé, hogy a szent atyákat és azok nyelvét meg akarta volna
sérteni: ennél fogva bizonyos az, hogy ő két bohóczot és mókás
embert adott a tihanyi barátoknak.</p>
<p>Szeme-szája elállt az egész társaságnak erre a hevenyészett
előadásra. Két előkelő ifju nyomban le is jegyezte magának. Az
egyik Nagy-alásonyi Barcza Sándor, Zalamegyének egykor alispánja; a
másik: Pápay Miklós, <span class="pagenum"><a name="Page_24" id=
"Page_24">-24-</a></span> Veszprémmegyének hires táblabirája.
Mindenki a tudós Bresztyenszky Albert apáturra nézett: mit felel ő
erre most már. Ő pedig elnevette magát s azt mondta:</p>
<p>– Hiába néznek rám a tekintetes urak, megmondtam, hogy nem
vitatkozom, csak várom, hogy mi fog ebből még majd kitudódni.
Remélem, a szobalányokról nem lesz többé szó.</p>
<p>– De sőt inkább mindjárt azokra térek vissza.</p>
<p>Ugy volt biz az. Két mókás embert, két bohóczot kaptak a tihanyi
barátok.</p>
<p>De hát hova lettek! Meddig állott fenn ez a bölcs intézmény?
Mért nincs most se Tihanyban, se Pannonhalmán, se Jászón, se másutt
bohócz, bukfenczhányó, mókás ember?</p>
<p>Jól van. A barátoknak nincs többé szükségük mókás emberekre. Ott
vannak a be-belátogató káplánok, a kik elmondják az öreg papok
gazdasszonyos adomáit, és ott vannak a be-benéző öreg papok, a kik
elmondják a káplánok istentelenkedéseit. Lehet ezeken nevetni
eleget. És aztán a mai barát nem is egészen olyan, mint a régi. Tud
irni és olvasni. Olvashat világi könyveket s okos és bolond
ujságokat. Olvashatja, ha egyebet nem, a naptárakat. S ha egy-kettő
olvas: ellátja adomával a többit.</p>
<p>Hanem azt kérdezzük: miért nincs mókás emberük a kórházaknak, a
sinlődők gyülekezetének, az aggok és erőtlenek menedékházának? A
kik helyhez kötvék s a kiknek nem áll módjukban szinházba,
orfeumba, czirkuszba eljárni! <span class="pagenum"><a name=
"Page_25" id="Page_25">-25-</a></span></p>
<p>S ha mikor az orvos patikaszert rendel: miért nem tud néhány
adag jóízü nevetést is rendelni?</p>
<p>Mi a nevetés?</p>
<p>A léleknek dalra kerekedése, ropogós ugrándozása, vidám
kurjogatása. Egészséges lélek fen nem állhat nevetés nélkül. E
nélkül nincs is élete. A csecsemőben akkor támad a lélek, mikor
nevetni kezd s az öregben és nyavalyásban akkor mulik el a lélek, a
mikor már nem tud többé nevetni.</p>
<p>Nevetni csak az ember képes. A ló is röhög, a kutya is vinnyog,
a macska is dorombol, de csupán az ember nevet. A fiatal állatnak
is van jó kedve, de a természet megtagadta tőle azt az erőt, hogy
jó kedvét nevetéssel bizonyitsa. Csak kézzel-lábbal bizonyitja.
Gida, bárány szökell; csikó, borju ficzánkol; malacz, majom,
kölyök-macska, kölyök-kutya játszik. Mind szép, mind kedves, de
egyik se nevet.</p>
<p>Az angyal se nevet. Vagy áhitatos arczot ölt, vagy haragszik. Az
ördög se nevet. Pedig az ő dolgában ő mindig biztos, nyeresége soha
se marad el. Ezt a két ügynököt rosszul alkották meg a
vallásalapitók. A majomnak mindig komoly képe van, akárhogy
játszik. A királynak és a papnak mindig komoly képe van a trónuson
és a katedrán, pedig mindakettő az emberek boldogságát hirdeti, ki
az innenső, ki a tulsó világra. A halottnak is mindig komoly képe
van. A halott arcza sokszor eltorzul, de nevetésre soha se torzul.
Nincs igaza Vörösmartynak. Ő azt mondja, hogy a halottak a
temetőben elkezdtek kaczagni, mikor Megyeri, a nagy szinmüvész
<span class="pagenum"><a name="Page_26" id=
"Page_26">-26-</a></span> leszállt közéjük. Dehogy kaczagtak. Még
maga Megyeri is komoly képet csinált az ostoba dologhoz.</p>
<p>Vagy boldogtalan ember, vagy rossz ember az, a ki jóizüen
nevetni nem tud. Az ilyen embert jól megfigyeljétek. Ha
boldogtalan: legyetek részvéttel; ha rossz: fussatok tőle. De
ország dolgát, nemzedékek jövendőjét, fiatalok szerencséjét rá ne
bizzátok. A nevetni nem tudó lélek az emberek közt s a holttest
szaga az illatok közt: teljesen egyenlő két dolog. De a rossz
emberek közt, a kik nevetni nem tudnak, mégis az a legrosszabb
ember, a ki álnokságból erőltetve nevet. A tigris arcza, mikor
eleven vért iszik, nem oly utálatos, mint az ily ember arcza.</p>
<p>A jóizü nevetés megrázza a testet. Az egész testet. Az arcz
ugyan elszélesedik és tele lesz redővel, a száj megnyulik s a
szemek keskenynyé válnak: de azért a nevető arcz mindig szép. A
komoly képü leánynak angyalarczába bele lehet szeretni, de ha a
nevetést meg nem szokja: kiszeret belőle csakhamar mindenki.
Legelőször saját férje. Igazán nevetni: ez a legtökéletesebb
szépitő szer.</p>
<p>A tökéletes életrend azt parancsolja, hogy lakoma után, gazdag
ebéd után mindig nevetés következzék. S a nevető jó kedv legalább
addig tartson, a meddig a lakoma tartott. A hány fogás volt az
étel: legalább annyi hatalmas kaczagás következzék. Istennek
különös áldása elmés, vidám, ügyes adomázó emberekkel lenni együtt
evés közben. A kaczagás megtágitja a tüdőt, kihajt belőle minden
ártalmas nyálkát, helyre rázza <span class="pagenum"><a name=
"Page_27" id="Page_27">-27-</a></span> az ételt-italt, egyenlő
pezsgésbe hozza mindenütt a vért s az agyat és szivet felüditi.
Semmiféle szeszes ital nem hat olyan jótékonyan, mint a jóizü
nevetés. Tökéletesen ostoba annak az embernek a dolga, a ki kocsin
olvas ujságot a helyett, hogy istennek szép napvilágában
gyönyörködnék és a ki evés után rögtön munkája után fut, a helyett,
hogy nevetne.</p>
<p>Magyar ember természete jól enni-inni, de lakoma után vidám
ötletekkel és adomákkal magát jól kinevetni. Igy volt már Attila
asztalánál is, a mint Priszkosz szépen leirja. Szólt a dal és zene
s azután mókás emberek, bukfenczhányók jöttek s hangos kaczagásra
birták a vitéz urakat. S a ki lakoma után jóizüen kaczaghat: nem is
szedi az föl azt a sok divatos és gyalázatos betegséget, a mely
ellen Karlsbadba kell költözni annyi jómódu magyarnak. Czukor, máj,
lép, vese, gyomor, epebetegség, mind ismeretlen dolog a jóizü
nevetők előtt.</p>
<p>S a betegnek a gyógyulást s az aggnak az élni való erőt a jóizü
nevetés legalább megadja oly mértékben, mint az üditő álom. És
sokkal nagyobb mértékben, mint a sok kinin, szaliczil, ipekakuánha,
antipirin, ópium, morfium, jód s az egyéb százféle por, folyadék és
kenőcs. A vérszegénység ezerféle kórsága ellen a jóizü nevetés
minden orvosságnál többet ér. Nevettessétek meg minden nap
néhányszor a haldokló tüdővészest s vagy megmentitek, vagy
meghosszabbitjátok életét. Két hatalmas ellensége van mindenféle
baczillusnak. Az egyik a napfény, a másik a jóizü nevetés.
<span class="pagenum"><a name="Page_28" id=
"Page_28">-28-</a></span></p>
<p>Hát hiszen orvosnak és orvosságnak kell lenni. Tudom én azt.</p>
<p>De rendezzétek be a kórházakat akként, hogy az arra való
betegeknek módjukban álljon magukat minden nap igazán kikaczagni.
Az elmebetegek gyógyintézeteiben csodákat miveltek. De csodákat
értek el egyéb betegség leküzdésében is. Mókás embert jó pénzért
kaptok eleget. Ha nem kaptok: képezzetek. De a mókás ember még nem
elég. Olyan emberek is kellenek, a kik hatalmasan tudnak kaczagni.
A nevetés is olyan ragadós, mint a nátha vagy az ásitás. S ha
egyszer ráragadt a betegre: czélt értetek. S így kell berendezni az
aggok és sinlők menedéktanyáit s így egy csomó fürdőtelepet is.
Orvos, pap, gyógyszerész és czigány még nem elég a korszerü
betegség ellen.</p>
<p>Mind jól tudta ezt I. Endre király, a mikor a tihanyi barátokat
összegyüjtötte és megalapitotta. De mind elfeledte ezt király,
barát, országkormányzó ember a lefolyt nyolczszázötven esztendő
óta. De mind megmagyarázta ezt alaposan Kocsi Sebestyén Gábor a
tudós Bresztyenszky apátnak.</p>
<p>És azt is megmagyarázta, mire kellett a barátoknak a tíz
szobalány. Pedig most már a tudós apátur is kitalálhatta volna.</p>
<p>Jóizüen nevetni ugyanis jó kedv nélkül nem lehet. Jó kedvet
csinálni pedig se égi, se földi hatalom nem tud oly igazán, mint a
lány, ha vidám, szép és fiatal. De csak az olyan lány, a ki se nem
egészen a mienk, se nem egészen a másé. <span class=
"pagenum"><a name="Page_29" id="Page_29">-29-</a></span></p>
<p>– Ilyen lány azonban nincs, jegyezte meg az apátur.</p>
<p>– Ilyen lány azonban a szobalány, felelte rá Kocsi Sebestyén
Gábor.</p>
<p>– Főtisztelendő szent atyám ezt nem tudhatja, mert a tihanyi
barátok rég eltértek már a bölcs király törvényétől s régóta nem
tartanak a zárdában tíz szobalányt. Tenne csak szent atyám
kisérletet e dologban, majd meglátná, mennyi jó kedvet, mennyi
egészséges nevetést tudna okozni húsz barátnak tíz vidám, hamis
szobalány.</p>
<p>– Szent életü embernek nem szabad ám vidám lányokkal játszadozni
s haszontalan és kárhozatos nevetgélésnek magát átengedni
tekintetes uram.</p>
<p>– A barátnak minden szabad, a mit a szentek, vértanuk és
hitvallók isten dicsőségére, saját lelkük épülésére s a szegény
bünös lelkek megmentésére cselekedtek. Ime szent atyám elmondom én,
mi birta rá, ki birta rá a bölcs és vidám királyt, hogy
szobalányokat adjon a tihanyi barátoknak. Különös eset ám ez! Lám a
pannonhalmi barátoknak nem volt szabad soha lányokat tartani a
zárdában, pedig azok még a tihanyi barátoknál is hatalmasabbak. I.
Endre király se merte volna ezt megtenni, ha valóságos szent és
vértanu nem adott volna neki erre utmutatást, eszmét és
bátorságot.</p>
<p>Erre a szóra most már nemcsak az apátur, hanem mindenki
mosolyogva és hitetlen arczczal nézett a mindentudó és dévaj elméjü
veszprémmegyei követre. Hogy épen szent és vértanu adta volna a
tanácsot: ezt már csakugyan nem hitték. <span class=
"pagenum"><a name="Page_30" id="Page_30">-30-</a></span></p>
<p>Kocsi Sebestyén Gábor látta a hitetlenséget. De azért nagy
bajuszszal beárnyékolt szája nem mosolygott, hanem két fekete nagy
szeme igenis mosolygott. Hatalmas nagy fejü ember volt, de fejének
nagysága még se volt olyan bámulatra méltó, mint szemeinek
nagysága. Bikának és oroszlánnak szeme akkora, mint az övé
volt.</p>
<p>Tudta ő azt jól, hogy az apátur csakhamar meghajlik az igazság
előtt s akkor a többi se mer tovább hitetlenkedni.</p>
<p>– Főtisztelendő szent atyám jól tudja, hogy szent Gellért igazi
szent. Remete is volt, püspök is volt, hitvalló is volt, agyon is
ütötték, vértanu is volt, semmi fogyatkozást tehát az ő
szentségében találni nem lehet. De nem is szabad, mert első rangu
szentjei közé sorozta őt az egyház.</p>
<p>Nos hát egyszer egy szentgáli nemes embert halálra itélt a
király, még pedig szent István király. A nemes ember nagy bűnt
követett el, pogány is volt, bizonyosan megérdemelte a halált. A
halálraitélt ember azonban, mielőtt a bakó rátette volna a kezét,
arra kérte a szent királyt, engedje meg neki, hogy ő bűneinek
töredelmes megbánására harmincz napig imádkozzék. A szent király
ezt a kérelmet meg nem tagadhatta.</p>
<p>A halálraitéltnek azonban eszébe se jutott imádkozni s büneit
bánni. Imádkozik is szentgáli ember! Bánja is a bünét nemes ember!
Csak azt várja valaki.</p>
<p>Hanem e helyett eszébe jutott, hogy ő egykor egy nyavalyás
remetének megmentette az életét. Ott vadászgatott a Bakonyban, a
Bakonynak is a legsürübb erdejében, a Hajszabarna oldalában, a hol
a remetének volt <span class="pagenum"><a name="Page_31" id=
"Page_31">-31-</a></span> rozoga gunyhója. Gunyhó előtt a
fakereszt, a fakereszt előtt térdepelve a remete. Körülötte három
farkas. Egyik a jobboldalán, másik a baloldalán, harmadik előtte a
gunyhó ajtajában. Üldögélt mind a három s kiöltött piros nyelvvel
lihegett mind a három. Elhatározták már, hogy a remetét megeszik s
szép szeliden meg is mondták neki. Megnyugodott már sorsában a
remete is, csak arra kérte a farkasokat: engedjék meg neki, hogy
három Miatyánkot elmondhasson. A remete szent életü ember volt, hát
csak megengedték neki. Éhesek voltak ugyan, de már ezt az utolsó
kivánságát csak megengedték. Megbánták ugyan csakhamar, mert a
három Miatyánk átkozott sokáig tartott, de hiába, becsületes farkas
csak megtartja adott szavát, ha éhes is. Ez volt a veszedelmük.
Mert a mikor a remete a harmadik Miatyánknak is a végére jutott s
épen e szavakat mondta: »de szabadits meg a gonosztól,« csak oda
toppant ám a szentgáli nemes ember. S a szentgáli nemes ember fogta
a fokosát, két farkast agyonütött, a harmadikat világgá kergette, a
remete életét megmentette. Nosza hálálkodott most a remete a
szentgáli nemes embernek.</p>
<p>– A menybéli szentek serege küldött téged most ide én
hozzám.</p>
<p>– Nem küldött bizony remete, mert én még igazhitü pogány vagyok,
hát csak magam vetődtem ide. No de igyál egyet!</p>
<p>S kezébe adta kobakját a remetének. A kobak tele volt kegyetlen
erős lótejpálinkával. Nagyot huzott <span class="pagenum"><a name=
"Page_32" id="Page_32">-32-</a></span> belőle a remete. Pogány ital
volt, de azért jól esett a három Miatyánkra. No meg a kis
ijedtségre.</p>
<p>Ez a remete azóta a királyi udvarba került, Imre királyfinak
oktatója lett, püspök lett, szent lett, hatalmas lett. Ez a remete
volt szent Gellért püspök.</p>
<p>Ez jutott a halálraitélt ember eszébe, a mint ott ült a
veszprémi várban, a vármegyeház kapuja oldalán, kezén-lábán száz
fontos vasakkal; a bakó kutyái ott ólálkodtak körülötte.</p>
<p>Egyszer csak ott termett a fia. Tizenöt-tizenhat éves siheder.
Erős, piros, bátor kölyök. Apját akarta látni.</p>
<p>– Ejnye kölyök, épen jókor jöttél. Fuss csak haza tüstént, ugorj
föl a Sólyom lovam hátára, iramodjál át a Dunán-Tiszán, keresd föl
ott Makó vagy Oroszlámos körül Gellért püspököt s mondd meg neki,
hogy három farkas öltögeti rám a nyelvét, mint egykor ő rá a
Hajszabarna oldalában. Az Iró, a Biró és a Bakó leskelődik rám. Ha
van ideje: szólhatna egy szót a királynak. Ezt mondd meg neki. De
siess ám kölyök; tudod, hogy az imádkozást nem szeretem. Valami
nagyon ne mentegess a püspök előtt.</p>
<p>No hát ilyen volt akkor a szentgáli nemes ember. Nem attól félt,
hogy négy felé vágják, hanem attól, hogy neki harmincz napig kell
imádkozni. Volt is mellette egy nagy szakállu, kopasz fejü,
mezitlábu, kerek hasu, vörös orru német barát. Nem csoda, ha pogány
létére a németet, barátot és imádságot nem szenvedhette se külön,
se együttvéve. <span class="pagenum"><a name="Page_33" id=
"Page_33">-33-</a></span></p>
<p>Jó ötven mérföldnyire találta meg a kölyök a szent püspököt. De
megtalálta négy nap alatt. De a szent püspök is megemlékezett a
Hajszabarna oldaláról; rögtön felöltötte palástját, papucsát és
tarisznyáját és sebten megindult a királyt fölkeresni.</p>
<p>Ebben az utjában tudta meg a szent püspök, hogy mi az a
szobalány, ha a szobalány jókedvü magyar lány. A mint ez a szentek
életében szépen meg van irva.</p>
<p>Bizonyosan nyár volt, mikor Gellért püspök ezt az utat végezte.
Ha nem nyár lett volna: papucsban és palástban nem indul utnak.
Télen hatalmas debreczeni bundában szokott utazgatni. Juhbőrből
készült a bunda, fekete báránybőr gallérral; övén talitarka
selyemhimzéssel és buzavirágszin kék szironyos varrással. Ne is
higyjék ám a mostani püspök urak, hogy csak ők értenek a világhoz
és a régiek nem értettek.</p>
<p>Nem egyedül utazott. Valami Valter nevü barátot, a ki különben
szorgalmas falusi tanitó volt, vitt magával. Megengedte volna
szivesen, hogy a kölyök is vele menjen, a halálraitélt szentgáli
nemes fia, de erre a kölyök rá nem állt. Ha püspökkel és baráttal
látták volna együtt, még rosszat gondoltak volna felőle az emberek.
Azt gondolhatták volna, hogy ő is valami istenes ember, pap, barát
vagy harangozó akar lenni. Hova lett volna akkor a becsület?
Szentgáli nemes ilyesmire nem adhatja fejét. E helyett megetette,
megitatta, megczirógatta Sólyom lovát, felpattant rá s lassu
koczogással útnak indult.</p>
<p>– Mért sietsz ugy fiam? <span class="pagenum"><a name="Page_34"
id="Page_34">-34-</a></span></p>
<p>– Azért sietek, hogy előbb a királyhoz érjek, s megmondjam neki,
hogy te is útban vagy hozzá. Valahogy el ne hirtelenkedjék az apám
dolgát.</p>
<p>A püspök Budán kereste a királyt, de bizony a király
Székesfehérvárott volt. Oda kellett utána menni.</p>
<p>Nyéken elesteledett a püspök. Nem volt holdvilág. Az utat is
rossz karban tartotta a vármegye. Meg kellett ott hálni.</p>
<p>Akkor még Nyék környéke rengeteg erdő volt. A nadapi és verebi
erdők lenyultak a sikra. Az erdők tele voltak disznóval és
kanászszal. A püspök azt gondolta, de még Valter uram is azt
gondolta, jobb meghálni a paplanos ágyban, mint kódorogni a disznók
és kanászok közt.</p>
<p>Éjjeli szállásra bementek egy nyéki nemes úrhoz. A nemes ur
szivesen látta őket, étellel-itallal jól tartotta őket, adott
kettőjüknek egy szobát, a püspöknek puha ágyat, a barát számára
pedig leteritettek egy bundát a szoba földjére, alugyék a hogy tud.
A nemes úr se alszik más vaczkon. Az ágy csak püspöknek és betegnek
és gyerekágyas asszonynak való, egyébre nem való.</p>
<p>Aludt volna is a püspök meg a barát, ha a szobalány nem lett
volna. De hát istenadta csitri lánya: oda telepedett a szoba
ajtajába. Bizonyosan nem tudta, hogy a szobában püspök van, meg
barát. Vagy ha tudta is, gondolhatta, hogy a püspök esze olvasón,
imádságon, szent iráson, nem pedig ő rajta.</p>
<p>A lánynak dolga volt. Kenyeret kellett sütni hajnalban, de meg
pogácsát is, langallót is. Jó tepertős pogácsát s jó zsiros és
borsos langallót. Szemét tehát le <span class="pagenum"><a name=
"Page_35" id="Page_35">-35-</a></span> nem hunyhatja az éjjel, mert
lisztet kell késziteni és kovászt tenni, éleszteni, dagasztani,
fűteni, szakasztani, berakni, kiszedni. Élesztő, asztal, szakasztó,
pemét, tévő, sütőlapát, szénvonó, eleven parázs, száraz galy el
volt már készitve s oda állitva a maga helyére. Csak épen a liszt
hiányzott.</p>
<p>Leült tehát az ajtóba a földre a gabonás zsák mellé. Papucsát
lerugta, két kövér piros karján az ingujjat feltürte, felső ruháját
derekára hajtotta, az őrlető követ két ruganyos térde közé
szoritotta s el kezdett őrletni vidáman és szaporán. Gömbölyü
válla, gömbölyü csipője, gömbölyü két melle csak ugy
izgett-mozgott, a mint a követ hajtotta.</p>
<p>Nézed-e püspök, nézed-e barát ezt a lányt? Látod-e szeme
ragyogását, testének mozgását, fiatalságának tudatlan bübáját?</p>
<p>Látja bizony.</p>
<p>Gellért püspök még akkor java idejebeli erős jókedvü férfiu
volt, az a Valter barát se lehetett idős ember, mert hiszen hosszu
útra útitársnak nem öreget, nem nyügöt visz az ember magával. Mikor
a kézi őrlő lassu zörgését, csöndes moraját meghallotta a két pap:
bizony leszállt az egyik az ágyról s fölállt a másik a bundáról,
kitekinteni, mi okozza a morajt. Bizony látták s jól meg is nézték
ők az eleven mécsvilágnál azt az eleven leányt.</p>
<p>Azután csöndesen visszafeküdt mindegyik a maga helyére. Nem
szóltak volna egymásnak semmit. A kézi őrlőnek halk mormogása
mellett, úgy gondolták, majd <span class="pagenum"><a name=
"Page_36" id="Page_36">-36-</a></span> szépen elalusznak ők.
Először az egyik, azután a másik, utóbb mindakettő.</p>
<p>Vagy egyik se.</p>
<p>Mert az a lány gondolt egyet s édes, erős, ezüst hangon
elkezdett egy vértesalji, bakonyalji, mezőföldi szép magyar dalt
énekelni.</p>
<p>– Porfelhő támad, Lódobogás támad, Hejh az a barna legény – Ide
hozzám vágtat!</p>
<p>Meghallja a dalt a püspök és megrezzen a lelke. Erre a dalra nem
lehet elaludni. El kell azt a lányt csititani.</p>
<p>De ha fiatal is, szép is s ha a dala is szép: miért kellene
elvenni a kedvét?</p>
<p>De mi lesz igy az éjszakából? Mi lesz az alvással? Ébren tölteni
az éjet? Mikor két lépésre egy gyönyörü fiatal lány dalolgat?
Gonosz helyzet az egy szent püspöknek. Még gonoszabb, mint künt az
erdőn a fák közt, a disznók közt, a kanászok közt.</p>
<p>A lány tovább dalol.</p>
<p>– Szilaj a hóka, Pattog a lépése, Hejh de a barna legénynek
Szilaj a nézése.</p>
<p>A falon egy kis fakereszt, a kereszt alatt egy madzag vastagságu
vékony viaszgyertya pislog. Fogja a püspök a mécset, meggyujtja a
viaszgyertyánál, előveszi a szent könyvet, elkezd abból olvasgatni.
Ördög is lehet még annak a lánynak a dalában, menekülni kell
tőle.</p>
<p>Pedig az a dal tovább cseng.</p>
<p>– Nem félek lovától, Nem félek magától, Hejh csak az a barna
legény – Ne féljen a lánytól! <span class="pagenum"><a name=
"Page_37" id="Page_37">-37-</a></span></p>
<p>Elneveti magát a püspök. Hiába van a kezében a szent könyv. A
szeme a könyvön, de a füle a dalon, a lelke a lányon. Oda szól a
baráthoz:</p>
<p>– Te Valter, te barát, alszol?</p>
<p>Dehogy aludt a barát, dehogy aludt. Csak ugy szinlelte, mintha
aludnék. Három kérdést is megvárt, míg utóbb addig törülgette két
öklével a két szemét, hogy csakugyan elhitette a püspökkel, hogy
csak most ébredt föl.</p>
<p>– Mit parancsolsz szent atya?</p>
<p>– Hallgatod-e ezt a lányt, hallod-e ezt a magyar dalt?</p>
<p>– Hallom szent atya. Hiábavalóság! Locska-föcske beszéd!
Istennek nem tetsző dolog!</p>
<p>A püspök elhallgatott. Azt gondolta: ez a Valter barát mégis
szamár, de nem akarta kimondani. Tovább nézegette a szent
könyvet.</p>
<p>A lány uj dalba kezdett. Őrletője csak ugy zugott, édes hangja
csak ugy csattogott. Mint a rigó hangja.</p>
<p>– Napnyugotról jön a pap, Fapapucs a lábán. Napkeletről jön a
legény – Pej paripa hátán!</p>
<p>– Nem kell nekem fapapucs, Paripa kell nékem. Megetetem, itatom,
– Tartom selyemféken!</p>
<p>De már erre kaczagott a püspök is, a barát is. A hasát fogta
mindakettő. Az a lány ugyancsak odadalolgatott nekik. Csakugyan nem
tudja az a lány, kik feküsznek ott mellette egy ajtóköz
távolságban. Különben csak nem dévajkodnék azzal, hogy ő jobban
szereti a paripát, mint a fapapucsot s jobban szereti a legényt,
mint a papot. Hogy lehet valakinek ilyen rossz izlése? <span class=
"pagenum"><a name="Page_38" id="Page_38">-38-</a></span></p>
<p>A dal azonban tovább csengett. Egyik dal a másikat váltotta föl.
Nem fáradt el annak a lánynak se a térde, se a karja, se a malma,
se a dalos szája. De a két papnak se fáradt ám el a füle. A püspök
ugyan már a barátra való tekintettel is mindig a szent könyvet
nézte, de azért időnként jóizüt nevetett. Pedig abban a könyvben
nem volt mulatni való dolog, hanem csupán szent dolog.</p>
<p>– Te barát, miféle lány ez, a ki itt őröl és dalolgat?</p>
<p>Honnan tudná ezt a barát?</p>
<p>Micsoda? A barát ne tudná, ki lakik annál a háznál, a hol ő egy
éjszakára megszáll? De sőt nagyon is jól tudja. Azt is tudja már,
hová való, mi a neve, él-e apja, él-e anyja, nincs-e
katonatestvére, nincs-e szivbelije, nincs-e vőlegénye, szőke-e,
barna-e, sovány-e, kövér-e, vidám-e, morcz-e, kik a lánypajtásai,
hol született, mikor született, rab-e, szabados-e, nemes-e,
zálogban van-e a háznál vagy közel rokon vagy szegődséges.</p>
<p>Tud a barát mindent. Neki is csak két szeme van ugyan, de azért
száz szemmel fürkész és száz füllel hallgatódzik. Meg is felelt a
püspöknek azonnal.</p>
<p>– Ez a lány, szent atya, a mi szállásadó gazdánknak
szolgálólánya. Most őröl. Lisztet készit a hajnali sütéshez. Nem
alszik ez egész éjjel, de azért reggel is csak olyan üde lesz ez,
mint most. Ilyen a magyar lány mind.</p>
<p>Hát hiszen a szent püspök is ismerhette volna már a magyar
lányt, de nem igen tudott a nyelvén beszélni. Akkor még olyan világ
volt, hogy nem igen tudott <span class="pagenum"><a name="Page_39"
id="Page_39">-39-</a></span> ám magyarul beszélni mindenki, a ki a
magyar kenyeret ette. Most már bizonyosan másként áll a dolog.</p>
<p>De ha jól-rosszul beszélt is magyarul a szent püspök: a szavakat
nem tudta jól kiejteni a száján. Német vagy mi volt az eredete. Ha
azt akarta például mondani: babám, azt mondta: papám. Ha azt akarta
mondani: puszi, azt mondta: buksi. Férfiak-asszonyok kinevették.
Mert akkor is olyan rossz szokása volt a magyarnak, mint mai
napság. Kineveti az idegen hangoztatást. Azért azután a szent
püspök nem is prédikált magyarul. Igaz, hogy ha magyar lett volna,
nem is lett volna szent soha. Egypár királyunk ugyan eljutott a
szentek seregébe, de száz meg ezer derék magyar püspökünk közül egy
se. Az ördögök ügyvédje nagyon haragszik a magyar püspökökre.</p>
<p>A szent püspök azonban tovább kérdezősködött a baráttól.</p>
<p>– Mi hajtja a leányzó kezében azt az őrlőt? Gép vagy állat?</p>
<p>– Se gép, se állat szent atya, hanem maga a lány keze.</p>
<p>Ezen csodálkozott már igazán a püspök.</p>
<p>– Ime barát, gondold meg azt, hogy az emberi nemzetséget miként
táplálja egy ily gyönge leányzó harmatkeze!</p>
<p>A barátnak ezt áhitatos lélekkel meg kellett gondolni. Pedig az
a harmatkéz még arra is jó lett volna, hogy az ő borostás arczát
megsimogassa. Ez azonban nem a barátnak jutott eszébe, hanem csak
Kocsi Sebestyén Gábornak. <span class="pagenum"><a name="Page_40"
id="Page_40">-40-</a></span></p>
<p>Ily beszélgetésben telt el az éjszaka. Végre készen lett a
liszt, elhallgatott az őrlő és a dal. Ekkor mondta a szent püspök
eme bölcs szavakat:</p>
<p>– Lásd barát, minő szép volt ez a dal! Meg nem győzné a munkát
az ember, ha őt a müvészet érzete nem lelkesitené! Ime, mily boldog
ez a lány, a ki szolgáló, másnak hatalma uralkodik fölötte s mégis
oly vidám dallal zugolódás nélkül végezi munkáját!</p>
<p>Igy van megirva az eset a szent püspök életében, a mint azt gróf
Batthyány Ignácz erdélyi hires püspök könyvében meg lehet
olvasni.</p>
<p>Csakhogy ott még más is van. Ott még az is olvasható, hogy
reggel a püspök a szobalánynak sok aranyat, nagy tenger pénzt adott
borravaló gyanánt.</p>
<p>De ezt nem szabad félreérteni. Szent püspök teheti ezt, de már
közönséges, mindennapi uri ember nem teheti. Ilyen ember csak
egy-két forintnyi borravalót adhat, mert ha aranyokat, száz
forintot adna: pajkos gondolatot támasztana a szállásadó gazda
házanépében.</p>
<p>Ezt az esetet s azt a bölcs szót elmondotta Gellért püspök
mindenkinek. Elmondotta utóbb I. Endre királynak is, mikor ez
közölte vele szándékát a zárda alapitás tárgyában. Erre buzdult fel
aztán a vidám király.</p>
<p>– No püspök, neked igazad van. Te szent vagy és bölcs s neked
saját példádban mutatta meg az isten, hogy a jó kedvhez,
vidámsághoz, boldog élethez szükséges a fiatal szép lány s annak
dalos müvészete lelkesiti a munkában az embert. Minthogy pedig én
azt akarom, hogy azok a tihanyi barátok boldogan éljenek
<span class="pagenum"><a name="Page_41" id=
"Page_41">-41-</a></span> s lelkesen munkálkodjanak: adok nekik
fiatal lányokat. Minden kettőhöz egyet. Tíz leányhoz húsz barátot s
húsz baráthoz tíz leányt. A te szent példád a követésre méltó
példa. Ti is ketten gyönyörködtetek a nyéki lány dalában. Ha te ott
nem vagy: az a Valter barát bizonyosan segitett volna annak a
lánynak őrletni s a miatt elkéshetett volna a hajnali sütés.</p>
<p>Igy végezte magyarázatát Kocsi Sebestyén Gábor.</p>
<p>Igaz, hogy százféle csintalan kérdést intéztek még hozzá a
hallgatók, de ő azokra már meg nem felelt. S a tudós apáturnak nagy
lelki megnyugvására volt, hogy meg nem felelt. Annyit azonban mégis
megmondott, hogy ez az egész történet ugy öregéből szent Gellért
életében részletesen meg van irva, s a mit ő tett hozzá, azt se a
kis ujjából szopta, hanem a szóbeli hagyományból meritette.</p>
<p>Ebben is igaza volt.</p>
<hr class="chap" />
<div class="chapter"></div>
<p><span class="pagenum"><a name="Page_42" id=
"Page_42">-42-</a></span></p>
<h2>A TIHANYI ERŐSSÉG.</h2>
<p class="summary">(A királysirok. – Nem jól temetik a királyokat.
– A nemzet utolsó menedéke. – A bölcs Piusz barát s a még bölcsebb
főapátur. – Pisky uram és Ibrahim aga. – A bajvivás és a becsület.
– Ibrahim aga három felesége egyszerre szül. – Az aga levelet ir. –
A bajvivás mégis megtörténik. – Honnan ered a káromkodás?)</p>
<p>Hova lett a tihanyi barátok urasága?</p>
<p>A földek, erdők, mezők, legelők, szőlők, álló vizek, folyó
vizek, malmok most is megvannak, de se húsz barát, se tíz
szobalány, se két bukfenczhányó, se nagy urak látogatása, se
királyok vendégsége, vadászata. Öt szegény barát s néha ritkán
egy-egy apátur. A mult században talán csak három apátur volt. Ha
egy-egy apátur meghal: be nem töltik a helyét évtizedekig.</p>
<p>I. Endre király, mikor meghalt: oda ment el hideg teste örök
pihenésre Tihanynak ormára. Hová temették el: nem lehet ma már azt
a helyet megmutatni. Se a templom, se a zárda nem ott állt hajdan,
a hol most. A mostani nincs még kétszáz éves. A mostani óvár helyén
állott a tihanyi vár s az a vár bizonyára nagy részben a régi
zárdából és templomából állott. Ott voltak a királyi hamvak is.
<span class="pagenum"><a name="Page_43" id=
"Page_43">-43-</a></span></p>
<p>Kevés ember tudná ma már megmutatni, hol állott a régi vár is.
Mikor a török világ elmult s tihanyi várkapitányra nem volt többé
szükség: magyarirtó német barátok ültek bele a nagy uraságba. Első
dolguk volt elpusztitani a régi várat, régi zárdát s épiteni
köveiből az uj zárdát és templomot.</p>
<p>Németek dulták föl I. Endre király sirját.</p>
<p>Németek dulták fel a királysirokat is Székesfehérvárott. Pogány
török, kutyafejü tatár: de jól történt, hogy te itt házsártoskodtál
nálunk vagy másfélszáz évig. Büntetlenül rád foghatunk minden
dulást, minden pusztitást, a mit nem te követtél el.</p>
<p>Ott mutogatják Tihanyban I. Endre király szemfedőjének rongyait.
Bizony rongyok azok: elfekhetett alattuk akármelyik szegény
szolgaember.</p>
<p>De nem baj az!</p>
<p>Ugy sincs királysir Magyarországon. Pedig volt királyunk elég.
Több is, mint kellett volna. A régiekkel senki se törődött, az
ujakat pedig más országban temetik el. Én nem is bánom. Holt király
se lakjék nálunk, ha eleven nem lakik. Igy gondolkodtak őseink is.
Hogy a király itthon lakjék, mindig követelték; – hogy a holt
királyt itt temessék el: sohase kérték.</p>
<p>Nincs is az jól, a hogy a királyokat eltemetik. Azt hiszem:
turáni őseink okosabban intézték a temetést. Ők a király
holttestével együtt lovát, szolgáját, miniszterét is eltemették. No
az igaz: lovát ma már én se temetném el, hanem néhány minisztert
minden király mellé czélszerü lenne a föld alá dugni. Ne csak ürge,
<span class="pagenum"><a name="Page_44" id=
"Page_44">-44-</a></span> vakandok vagy patkány legyen
társaságában, hanem afféle szelid állat is, a ki az udvari
szertartásokra s illemszabályokra ott is ügyel s a ki a sok ürge,
vakandok, patkány közt pártfegyelmet tud ott is tartani.</p>
<p>A tihanyi vár kicsiny vár volt. A Balaton zalai partját sohase
birta a török. A Balatonon nem járt át, hajóval nem vesződött. De
télen se járt át, pedig a jég megbirta volna. A szárazföld felől
pedig elég volt egy széles árok, hogy az ellenség közel ne jusson a
várhoz.</p>
<p>Hejh tihanyi széles árok: te voltál egykor sok jó magyarnak
utolsó reménysége.</p>
<p>Jött Haynau, jött Paskievics, jött az orosz és az osztrák fölös
erővel. Perednél, Komáromnál nem tudtunk győzni, ellenség kezébe
került az egész Dunántul.</p>
<p>Mit csináljunk? Komárom szűz vára nem elég az országot
megvédeni. Átellenben még egy bevehetetlen várat kell emelni.
Középen a Bakony rengetege, mely a két várat összekötné. Az uj
bevehetetlen vár Tihany lenne.</p>
<p>Csak a szárazföldi bejárót kell elzárni. Csak ott kell a
félsziget nyakát átmetszeni s a Balaton két vizét összeszakasztani.
S ha ez megvan, ötvenezer embert a szigetbe telepíteni; fegyverrel,
élelmi szerrel, ágyuval, puskával, lőporral ellátni. Jöhet akkor
osztrák is, orosz is.</p>
<p>Esztendeig-kettőig büszkén áll a két vár. Hajóhada nincs az
ellenségnek. A hegyet megmászni lehetetlen. Az alatt segitségünkre
jön az angol és franczia, a török és az ázsiai ősi magyarság, Uj
Attila, uj Árpád, uj <span class="pagenum"><a name="Page_45" id=
"Page_45">-45-</a></span> Hunyadi János. Magyar nemzet nélkül meg
nem élhet a magyarok istene, a magyarok istene pedig örökké él, meg
fogja tehát menteni a maga igaz népét.</p>
<p>Ki rendelte meg a közmunkát: nem tartozik a dologra. Jöttek
mérnökkari tisztek és úti biztosok, kijelölték a csatorna vonalát s
száz és ezer oda rendelt ember elkezdte ásni, vésni, lapátolni a
kemény földet. Ma is megvan a nagy árok nyoma. Fenekét, oldalait
benőtte a vad fü, de ma is tanuságot tesz arról a keserü ábrándról,
a mely a magyar nemzetet Tihany ormain akarta megmenteni.</p>
<p>Öreg, szegény, zsöllérkedő ember volt Balaton-Füreden Prépost
István. Hajlott dereku, sanda szemü, mindig rongyos, de mindig
jókedvü kis szőlősgazda. Hol a maga szőlejét kapálta, hol a másét.
Ő is elment Tihanyt elzárni, várat emelni, magyar nemzetet
megmenteni.</p>
<p>Ásott-ásott napokon át. Győzte borral a csutora,
kenyérrel-szalonnával a tarisznya. Egyszer aztán kilelte a
harmadnapos hideg. Maga beszélte el nekem.</p>
<p>– Fölvánszorogtam egy kissé a hegy oldalára. Oda sütött a nap.
Egy bokor tövében leheveredtem. Járni való erőm nem volt. Fejem
fájt, szemem káprázott, húzott a föld magához. De minden szót
hallottam, minden kapavágást láttam, ezer ember dolgozott, mint a
hangya, a fiatalja dalolni is kezdett. Hej de csak elvégezzük mi a
nagy munkát. Verjen meg az isten német, te ide a lábadat be nem
teszed. Láttam is már, a mint a német erőlködik, de le is
kaszaboltuk utolsó szál emberig. <span class="pagenum"><a name=
"Page_46" id="Page_46">-46-</a></span></p>
<p>– Ugy kellett lenni, hogy elaludtam. Meddig aludtam, nem tudom.
Nem költött fel senki. Hát a mint szememet fölnyitom: csak a fülem
zug. Nem hallok semmi munkát, nem látok egy teremtett lelket. Mi
történt én velem? Süketté lettem? Vakká lettem?</p>
<p>– Dehogy lettem uram, hiszen sütött az isten napja: láttam. A
seregélymadár fölöttem röpült el: zugását hallottam. Csak ember nem
volt a munkánál, egy lélek se.</p>
<p>– Fölkeltem, lementem a csatornához. A csatorna fenekén itt-ott
már csillogott a viz, a mint a föld alatt átszüremkedett. Láttam,
hogy magam vagyok. Még az jutott eszembe, hogy talán vasárnap van,
ünnepnap van, azért nem dolgoznak. Ejh mit, az országot ünnepnapon
is meg kell menteni. Lementem a csatorna fenekére, elkezdtem a
földet hányni. De azt én már meg nem engedem, hogy a német ide
betegye a lábát.</p>
<p>– Ástam, ástam, de hiába volt, ember nem jött segiteni. Egyszer
csak észre vettem, hogy a csutorából kifogyott a bor, a
tarisznyából a szalonna. Haza nem küldhettem, mert azon a vidéken
ember nem jár, tehát csak magam ballagtam be Aszófőre. Egyenesen a
biróhoz.</p>
<p>– Hejh biró uram, micsoda hanyagság ez már? Hiszen egy hét – két
hét, itt lehet nyakunkon a német s a tihanyi bejárón mégse dolgozik
senki. Micsoda dolog ez?</p>
<p>– Hagyja el kend. Az urak visszarendelték a dolgos népet.
Elveszett a magyar sereg. Kit megöltek, kit elfogtak, hirmondó
sincs már belőle. Vége a mi országunknak. <span class=
"pagenum"><a name="Page_47" id="Page_47">-47-</a></span></p>
<p>– Vége?</p>
<p>– Elkeseredtem uram. Keserüségemben bolondságot cselekedtem.
Fogtam az üres csutorámat. Még az apámtól maradt rám. A csikóbőrnek
már rég lekopott róla a szőre. Fényes volt, fekete volt, száraz
volt a bőre. Ha már a mi országunknak vége: minek nekem akkor az
üres csutora? Fogtam a sziját s ugy vágtam oda a kaloda
járomszegfájához, hogy száz darabra törött széjjel. Igy ástuk mi a
tihanyi csatornát uram.</p>
<p>Igy beszélte el az esetet nekem a balaton-füredi szegény
zsöllér-ember. Nem feledtem el. Hogy tanuságot tegyek arról, hogy a
szegény ember is el tud keseredni igazán, ha azt látja, hogy
nemzete, országa, hazája elveszett. A kinek százezer hold földje
volt: annak szivét nemzetünk bukásán nem fogta el úgy a
keserüség.</p>
<p>De a bölcs Piusz barátét se.</p>
<p>Rég meghalt már a tudós Bresztyenszky apátur, de uj apátot nem
tettek helyébe. Csak Piusz barát kormányozta a nagy tihanyi
urodalmat.</p>
<p>De hát barát hogyan kormányozhat urodalmat? Hogyan tud az
elbánni annyi kalmárral, kupeczczel, árossal, vásárossal, szép
asszonynyal, hamis cseléddel, a mennyi egy nagy urodalom árnyékában
rajzik?</p>
<p>Piusz barát megmutatta.</p>
<p>Kocsin ült örökké. Jó barátságban volt mindenkivel. Öt szép
asszonya is volt, a ki szivesen látta egyszer-másszor hol ebédre,
hol vacsorára. El tudta adni azt a termést előre, a melyet csak
három esztendő mulva hoz a föld. Csinált százezer forint adósságot
s aztán <span class="pagenum"><a name="Page_48" id=
"Page_48">-48-</a></span> egy szép reggel halva találták zárdabeli
komor kis szobájában. Olvasója akkor is kezében volt. Kibékült
tehát istennel, mielőtt örökre bezárta szemét.</p>
<p>Rémülve, sopánkozva közölte a szomoru hirt az öreg tudós Czinár
a pannonhalmi főapáturral. Tékozlás! Menyecske! Százezer forint
adósság! Borzasztó!</p>
<p>A bölcs főapátur mosolygott a nagy ijedtségre.</p>
<p>– Elvégre élte világát!</p>
<p>Ez volt a bölcs főapátur felelete.</p>
<p>Igaza volt.</p>
<p>Örökkön-örökké való igaza volt. Minden ember önmagáért van.
Minden élet annyit ér, a mennyit önmagának ér. Bolond ember az, a
ki nem örül, mikor örülhet s akkor is busul, mikor nem kénytelen
vele.</p>
<p>Van olyan lélek, mely csak másnak boldogságán tud örülni. Van
olyan lélek, mely csak a hazáért lelkesül. Van olyan lélek, mely
csak a jövendőre néz s azok boldogságára törekszik, a kik ezután
születnek.</p>
<p>Nagy lelkek, nemes lelkek, de ritka lelkek. Emlékezzünk rájuk
példának okáért, tiszteljük meg őket önmagunkért s hirdessük
dicsőségüket, hogy mindig akadjon hozzájuk hasonló, nagyságukra
törekvő s dicsőségüket tulszárnyaló.</p>
<p>De a nagy tömeg nem ilyen. Ne is legyen ilyen. Dolgozzék annyit,
a mennyi szükséges, de örüljön annyit, a mennyit tud. Gyüjtsön
önmagának, de ne gyüjtsön másnak. Ne a világ minden vagyonát, hanem
az életnek minden képességét szerezze meg gyerekei számára. Erőt,
egészséget, jókedvet, felebarátjának kedvelését. És <span class=
"pagenum"><a name="Page_49" id="Page_49">-49-</a></span> azt az
erkölcsöt, mely becsüli a munkát, megbecsüli másban is, de nem
rajong érte. Az a korszak boldog, az a nemzedék szerencsés, a mely
csak önmagáért él, munkál és örül. A dicső korszakok nem a
boldogságnak, hanem a hősi erőfeszitésnek korszakai. Vér és köny
nélkül, győzelem és szenvedés nélkül az emberiségnek nincs dicső
korszaka.</p>
<p>Mire való a barát?</p>
<p>Arra nem, hogy véres veritékkel keresse kenyerét. Fogadása nem
szól erre.</p>
<p>Arra se való, hogy hős legyen. A manó vitézkedjék, ne a
barát.</p>
<p>Az se illenék a baráthoz, hogy tőkét gyüjtsön. Mit csináljon
vele, ha gyüjtene is? S aztán kinek számára gyüjtené? Se fia, se
lánya, se hamis felesége.</p>
<p>Vonuljon magányba, imádkozzék, dicsérje az istent, látogassa a
betegeket, gyámolitsa az özvegyeket és árvákat.</p>
<p>Igy beszélnek a szentek. De nem igy értette a dolgot I. Endre
király.</p>
<p>I. Endre király harmincznégy ménlovat adott a tihanyi barátoknak
a hozzájuk való kanczákkal. Egy ménlóhoz negyven kancza. Ezenkivül
még évenként ötven csikót is adott nekik a királyi ménesekből.</p>
<p>Az az igazi uraság, akinek több lova van, mint a mennyire
szüksége van. Lóbul, asszonybul, betegségbül csak annyinak szabad
lenni, a mennyit az ember már ki nem kerülhet. A kinek több van, az
már uraskodik. Endre király tehát egyenesen azt akarta, hogy a
tihanyi barátok uraskodjanak. <span class="pagenum"><a name=
"Page_50" id="Page_50">-50-</a></span></p>
<p>Az ő akaratának felelt meg Piusz barát. De sok kárhoztatás is
érte az ő emlékezetét. Hátha még a tíz szobalányt is
visszaállitotta volna! Akkor dicsérnék ám csak igazán.</p>
<p>Épen most háromszáz esztendeje Pisky István uram volt Tihany
várának kapitánya. Már akkor ötven esztendeje birta Somogyvármegyét
a török. A magyar és a török nemes urak a tihanyi réven át
meg-meglátogatták egymást. Együtt mulattak, dicsekedtek,
dévajkodtak. Barátság állott fenn köztük, a mit semmi se bizonyit
jobban, mint az, hogy bajt is vívtak egymással. Igaz, hogy csak
olyankor, a mikor béke állt fenn Magyarország és Törökország
között. 1589-ben pedig, ha jól emlékszem, fennállt még a béke, noha
csakhamar kiütött a hosszu és kegyetlen háboru.</p>
<p>Kemény tél volt, hatalmasan befagyott a Balaton. Valami
kőröshegyi névnapra vagy lakodalomra hivatalos volt Pisky István
uram. Át is ment a réven. De hivatalos volt Ibrahim aga is, endrédi
birtokos a szomszédságból. Pisky uram és Ibrahim aga már ismerősök
voltak, hajnalig jól is mulattak, de akkor valami haszontalanság
fölött összekoczczantak. Jó nevelésü ur volt mind a kettő,
tettlegességre nem került a sor, hanem a bajvivás kikerülhetetlen
volt köztük. Február volt az idő, kemény télnek majdnem közepe,
olyan kemény volt a Balaton jege, mint a kőpad. Meg is beszélték
rögtön, hogy mely napon, mely órában jönnek össze a jégen, a
szántódi csárda irányában. Mezitelen karddal, semmi egyébbel.
Egymás vérét meg kell látniok. <span class="pagenum"><a name=
"Page_51" id="Page_51">-51-</a></span></p>
<p>Igy kivánja a becsület!</p>
<p>Becsület és bajvivás akkor is gyakran együtt járt. Minél több
vér ömlött: annál biztosabb volt a becsület. Vérontás nélkül semmit
se ért a becsület. Ha az egyik bajvivó meghalt: akkor már épen
szent volt a becsület. Azé is, a ki meghalt, azé is, a ki
megmaradt.</p>
<p>Nem uj dolog volt a bajvivás. A világ teremtése után húsz év
mulva már fennállott ez az intézmény. Ádámnak két siheder fia
találta föl. Ők még furkós bottal végezték, mint mai napság a
juhászlegények. Szerencsésen agyon is csapta egyik a másikat. Kezdő
legények, könnyelmü ficzkók voltak, a bajvivó kodekszekre nem
ügyeltek, alkalmas segédeket nem választottak, a fegyverbiróságot
is elmulasztották. Előre lehetett látni, hogy a hatalmasabb
agyonüti a gyöngébbet.</p>
<p>A világ teremtése óta sok idő folyt le. A bajvivás intézménye is
egyben-másban megváltozott valami kevéssé.</p>
<p>Eleintén az volt a kérdés: ki a hatalmasabb? Döntse el a
bajvivás. Ezt a kérdést nem is lehet semmivel se jobban megoldani,
mint a bajvivással. A királyok még ma is ezt vallják. Ha két király
összevesz e kérdésben, mindegyik kiállitja a maga embereit a
mezőre. Üssék, lőjjék, vágják, apritsák egymást. A királyok ez
alatt a miniszter urakkal együtt tarokkot játszanak. Utóbb kisül,
hogy egyik király serege agyonverte a másik király seregét. El van
döntve a kérdés. A halottakat kölcsönösen eltemetik s királyi
szóval hősöknek kinevezik. Megkötik a békét, a két király összejön,
összecsókolódzik, <span class="pagenum"><a name="Page_52" id=
"Page_52">-52-</a></span> összeházasodik s azután együtt játszák a
tarokkot. A hősök alusznak, a költők és történetirók elzengik a
hősök dicsőségét s a királyok jó kedvvel tovább játszanak. Míg
megint össze nem vesznek: ki a hatalmasabb?</p>
<p>Később az volt a kérdés: kinek van igaza? Kié legyen a borjas
tehén vagy a kővári urodalom? Döntse el a bajvivás. Gyöpre legény!
Elő azzal a karddal, dárdával, buzogánynyal! Annak van igaza, azé
lesz a borjas tehén vagy a kővári urodalom, a ki agyonüti a
másikat.</p>
<p>Ez is természetes. Jól megfontolta azt az egyház és az állam, a
pápák és királyok bölcsesége, mikor igazságszolgáltatássá tette a
bajvivást. Legalább nem kell annyi biróval, jegyzővel, iktatóval,
kiadóval, ügyvéddel, végrehajtóval vesződni, mint most. Olcsóbb is
a szegény népnek az igazság, nem kell hozzá bélyeg. Gyorsan is
eldől az igazság. Egyik ember agyonütheti a másikat egy óra alatt,
nem kerül esztendőkbe a pörösködés. Nem is lesz annyi pör,
huzavona, biróskodás, mint mai napság. Biztosra lehet venni, hogy a
kit agyonütnek: az se nem felebbez, se pört nem ujit ezentul. Sőt
minden haszontalanságért az se pöröl, a ki életben maradt. Mert a
tárgyaláson rendesen ő is ott hagyta egyik szemét vagy egyik kezét,
a másikra tehát jobban vigyáz ez után.</p>
<p>Mikor Pisky uram összekoczódott Ibrahim agával, épen 108
esztendeje volt már halott igazságos Mátyás király. A ki azt
mondta, hogy a bajvivás még se egészen jó <span class=
"pagenum"><a name="Page_53" id="Page_53">-53-</a></span>
igazságszolgáltatás, adjuk tehát a pöröket csak a biróság elé, a
bajvivást tartsuk meg a becsület számára. Mert, hogy kié legyen a
borjas tehén vagy a kővári urodalom: ez mégis csak fogas kérdés
lehet, a melyet nehéz dolog buzogánynyal vagy öreg fejszével
eldönteni. Csak a becsület kérdése egyszerü és könnyü kérdés.</p>
<p>Igy állott a bajvivás intézménye Pisky uram idejében. Igy áll ma
is.</p>
<p>Kinek van becsülete? Döntse el a bajvivás.</p>
<p>Igaz, hogy némi nemü nehézségek itt is merülhetnek föl.</p>
<p>A becsület például hasonlit némileg a szinházi jegyhez. Van első
osztályu, másod osztályu és harmad osztályu becsület, mint a hogy
van különféle osztályu és áru szinházi jegy. Sőt van még
katonajegy, diákjegy és ingyenjegy is és utolsó osztályu munkásjegy
is. S a hányféle a szinházi jegy: legalább annyiféle a becsület
is.</p>
<p>Az első osztályu becsületnek nincs szüksége a bajvivásra. Annak
se nem árt, se nem használ. Deák Ferencz és Vörösmarty Mihály
sohase vivott bajt. Nem keveredett bajvivásba Kossuth Lajos és
Arany János se. Volt ebből nekik valami hátrányuk? Pedig Deák
Ferencznek azt mondták szemébe az 1832-iki országgyülésen, hogy a
Duna jobb partján tervezett vasuttal csak a saját zsebjére
dolgozik, Kossuth Lajosnak pedig azt hányták a szemére, hogy
ellopta az ország pénzét.</p>
<p>Ha ők e miatt bajvivásba keverednek: becsületük azonnal leszállt
volna a második vagy harmadik osztályba. <span class=
"pagenum"><a name="Page_54" id="Page_54">-54-</a></span></p>
<p>A második osztályu becsület is teljes becsület. Ez már nem
kerüli a bajvivást, de nem is keresi. Kedvetlenül bár, de belemegy.
Nem azért, mert szüksége van rá, hanem azért, hogy holmi ostoba
emberek megjegyzéseket ne tegyenek. Enged a divatos felfogásnak,
noha lenézi azt s a bajvivást utólag mindig restelli.</p>
<p>Teljes becsület a harmad osztályu is, de csak kifelé és
hivatalosan. Sok ember érzi, hogy ha bajvivásra nem hivatkozhatnék:
erkölcsi állása valahol, valamiben és valamikor gyönge lehetne. A
harmad osztályu becsületnek önmagában vannak kételyei, de
bajvivással megköveteli a világtól, hogy ennek ne legyenek kételyei
vagy ha vannak: gondosan hallgassa el azokat.</p>
<p>Az ingyen szinházi jegyesek fölötte állnak a bajvivásnak. –
Uralkodók, miniszterek, nap hősei. A negyedik osztály jegyváltói
pedig akár kell, akár nem kell, mindjárt verekesznek. – Katonák,
diákok, képviselők, ujságirók, müvészek.</p>
<p>Hajdan nem vezettek a becsületről jegyzőkönyvet. Nem volt a
becsületről statisztika. Ki a szabad, ki a szolga; ki a nemes, ki a
pór; ki a birtokos, ki a hajléktalan: csak ez volt a kérdés.</p>
<p>A szabad embernek, nemesnek, birtokosnak nem volt szüksége
becsületbeli bizonyitványra; – szabadsága, nemessége és birtoka
elég erőssége volt a világban mindenütt. A szolgának, pórnak és
hajléktalannak szintén nem volt szüksége a hivatalos becsületre. Mi
a manót csináljon vele? Mit ér az neki, ha egyebe nincs?
<span class="pagenum"><a name="Page_55" id=
"Page_55">-55-</a></span></p>
<p>Szelid és mivelt korunk sokkal bölcsebb. Ez törvényszakaszokban
szabja meg: mi a becsület. A ki a törvényt megtartja s bajvivó
jegyzőkönyvét kéznél tartja: annál biztosan tudjuk, hogy megvan a
becsület. A régi nyers korszakokról még a királyi levéltárak se
tudnák kimutatni, hogy akkor volt-e becsület és mennyi volt? Mi
boldogabb kort élünk. Most minden kaszinó ki tudja mutatni, hogy
melyik városban, melyik vármegyében hány kétségtelen becsület van.
Minő nagy vivmánya ez a haladás szellemének!</p>
<p>Igaz, hogy holmi éretlen vagy ugrándozó elmék váltig
bizonykodnak, hogy kard és golyó nem egészen biztos mértéke a
becsületnek s hogy szerencse, vaksors, hangulat is beleavatkozhatik
abba, hogy az én hasamba megy-e be a golyó vagy ellenfelem hasába.
Ez azonban üres beszéd. Hiszen a bajvivásban épen az a fölséges
dolog, hogy a kinek hasába ment a golyó, annak becsülete ép ugy be
van bizonyitva, mint azé, a kinek hasát kikerülte a golyó! S aztán
golyó és has: mit tartozik ez ide? Micsoda bolondság ezzel törődni?
A jegyzőkönyv a fődolog, annak kell rendben lenni.</p>
<p>Pisky uram idejében még nem voltak az emberek ilyen óvatosak.
Akkor még nem vettek föl jegyzőkönyvet s akkor még nem is a
laktanyákban és vivótermekben végezték a bajvivást. De hát el kell
ezt néznünk az akkori kor bárdolatlanságának.</p>
<p>Ibrahim aga a kitüzött helyen és időben a Balaton jegén a
szántódi csárda irányában nem jelent meg. Pisky uram hiába ment
oda, egy hadnagya és két <span class="pagenum"><a name="Page_56"
id="Page_56">-56-</a></span> huszárja hiába volt tanuja a tihanyi
rév nagy jegenyefája alatt. A hitetlen török elmaradt.</p>
<p>Ez se baj. Kitünt, hogy csak a szája jár. Ne is kerüljön, de nem
is kerül többé Pisky uram szine elé. Igy vélekedett Pisky uram s
ebből nem is csinált titkot. Annyira nem csinált, hogy ez igen
hamar eljutott Ibrahim aga fülébe is.</p>
<p>Tudni kell ugyanis, hogy Ibrahim aga nem gyávaságból, nem is
feledékenységből maradt el a jégről, hanem igen is nagy okból.</p>
<p>Zászlós aga volt ő, tehát Endréden nagy ur. Volt is neki három
felesége és hat odalikja, tehát kilencz asszonya. Allah pedig a
kitüzött napra csodát rendelt. Olyan csodát, a minőt még a hatalmas
szultánnal se csinált, a minőről még a titkok könyvei se
emlékeznek. A találkozás napján ugyanis egy órában betegedett le
egyik felesége és két odalikja s mindegyik egy piros képü erős
pufók kis Ibrahimot hozott a világra.</p>
<p>Nagy híre lett ennek. Nem is csoda: nagy eset ez!</p>
<p>Nem ritka, ha az anya ikreket szül. Az is megtörtént már, hogy
hármat szült. De hogy egy jó vitéz, becsületes muzulmán agának egy
nap és egy órában három felesége szüljön: ez nem jutott eszébe még
Mohamednek se, a ki pedig a próféták közt a legnagyobb és egyedül
való igaz próféta.</p>
<p>Tökéletes mentsége volt tehát Ibrahim agának arra, hogy ő a
bajvivásról elmaradt. Sőt még arra is, hogy követet, üzenetet
küldeni elfelejtett. Szeretném azt az embert látni, a ki ilyen
határtalan családi öröm közepéből bajvívni menne le a jégre.
<span class="pagenum"><a name="Page_57" id=
"Page_57">-57-</a></span></p>
<p>Pisky uram vélekedése azonban csakhamar fülébe jutott. Méltán
haragba jöhetett arra a vélekedésre. Hiszen Pisky uramnak, ha jó
vitéz és igaz nemes ember, nem szabad jó vitézről és zászlós agáról
valami gyalázatos, csuf gyávaságot föltenni. Kapta is a tollat,
papirost s hirtelen való első haragjában levelet irt Pisky
uramnak.</p>
<p>Magyar nyelven irta és pedig kitünő szép magyar nyelven. Jobban
tudott magyarul, mint mai napság sok iródiák. Megvan a levél
eredetiben, ott őrzik a tihanyi zárdában, a jó csuhás barátok
megmutatják szivesen mindenkinek.</p>
<p>Ebben a levélben jól összeszidja Pisky uramat. Elnevezi kurta
disznónak, ország kóborlójának, hitetlennek, bestye k...finak. Ujra
felhivja, jöjjön ki hát, ha vitéz, a jégre. »Egy korlátban ketten
menjünk be, sem tehozzád magyar vitézek ne mehessenek, sem én
hozzám török vitézek ne jöhessenek«. Hanem ketten ott vijjanak
életre-halálra, a mig egyik ott nem marad.</p>
<p>A levél igy végződik:</p>
<p>»Isten velem. Költ Koppányból 2-a martii 1589. Az te nem barátod
Ibrahim aga, az hatalmas Török Császár Zászlós Agájja
Endrédbe.«</p>
<p>A czimzést pedig igy irta rá:</p>
<p>»Adassék az hazug, tökéletlen, hitetlen Bestye K... fiának,
Pisky Istvánnak Tihanba tulajdon kezébe.«</p>
<p>A levélben nem mondja meg, mi ok miatt maradt el a megbeszélt
találkozásról. Igazhivő muzulmán nem beszél a feleségeiről soha egy
szót még igazhivőnek se, annál kevésbbé hitetlennek. <span class=
"pagenum"><a name="Page_58" id="Page_58">-58-</a></span></p>
<p>Pisky uram megkapta a levelet, elfogadta a bajvivást, üzenet
utján meghatározták az időt, kimentek a jégre, megverekedtek
emberül, az egyiknek füle, a másiknak orra ott maradt a jégen s a
mikor sebjük behegedt: megitták az áldomást egyszer Tihanyban,
egyszer pedig Endréden s azután mindvégig igen jó barátságban
éltek.</p>
<p>Honnan tudom én mindezt, holott nekem a barátok ezt el nem
mondták, mert maguk se tudják.</p>
<p>Felelek a kérdésre s tudásomnak okát adom, a hogy illik igaz
tanúhoz s komoly történetiróhoz.</p>
<p>Hogy Pisky uram megkapta a levelet, bizonyos ez onnan, hogy az a
levél most is megvan s most is Tihanyban van.</p>
<p>Hogy elfogadta a bajvivást: ez meg onnan bizonyos, hogy nagyon
csuf dolog lett volna el nem fogadni. Ha pedig ezt a csuf dolgot
elköveti: akkor a levelet a kandallóba dobja s nem hagyja meg
csufságának örök emlékeül. Hogy meghagyta, ezzel azt akarta
bebizonyítani, hogy ő olyan ember, a ki megállja helyét a
gáton.</p>
<p>Hogy Ibrahim agát nem vágta le: ez épen kétségtelen. Mert ha
levágta volna: iródiákjával ráiratta volna a levél hátára, hogy
»szegény bolond aga, ott hagyta fogait a jégen.«</p>
<p>De ép oly kétségtelen, hogy Ibrahim aga se vágta le Pisky
uramat. Mert a krónikákban ez nincs megirva, a tihanyi
várkapitánynak ily gyászos haláláról pedig a krónikások meg nem
feledkeztek volna. <span class="pagenum"><a name="Page_59" id=
"Page_59">-59-</a></span></p>
<p>De hogy egymás orrát, fülét mégis levágták, ez nem lehetett
másként azért, mert ilyen két vitéz nem játszik, ha kardot ránt
egymás ellen, hanem egymáson hagyja kezének és kardjának
nyomait.</p>
<p>A tihanyi áldomás onnan bizonyos, mert Pisky uram jó magyar
ember volt, magyar ember pedig verekedés után mindig iszik egyet.
Néha a verekedés előtt is. Adott azonban áldomást Ibrahim aga is,
mert ő már magáévá tett minden jó magyar szokást, a mit azzal
bizonyitott be, hogy tökéletesen megtanulta a mi édes magyar
nyelvünket. Ezt a német, vallon, olasz vitézek, a kik itt
csavarogtak nálunk, soha nem cselekedték.</p>
<p>Ibrahim aga híres tihanyi levele egyébként is nevezetes levél.
Mert tele van csufoló szavakkal és káromkodásokkal.</p>
<p>A magyar nép káromkodó nép. Annyira, mint a szerb, horvát,
délszláv és török nép. Sokan azt hiszik, hogy mind e szomszéd népek
a magyartól tanulták a káromkodást.</p>
<p>Én pedig ezt nem hiszem.</p>
<p>Miért nem tanulta el a magyartól a cseh, morva, slezák, polyák,
kucséber, német a káromkodást? Hiszen ezekkel régibb szomszédságban
vagyunk, mint a törökkel. E népek, ha káromkodnak, csak az ördögöt,
poklot, bagolyt, keresztet és szakramentet emlegetik. Ez nem magyar
káromkodás.</p>
<p>A magyar, ha káromkodik, a szenteket, a Jézus Krisztust, a szüz
Máriát és az atyaistent emlegeti. Mint a szerb és mint a török.
<span class="pagenum"><a name="Page_60" id=
"Page_60">-60-</a></span></p>
<p>Azokon a részeken, a hol egykor a török lakott, mindenütt nagyon
el van terjedve a káromkodás. A Balaton zalai mellékén s belső
Zalában, Göcsejben nem káromkodós a magyar nép. Itt soha se lakott
a török. Nem igen káromkodnak a Rába mellékén és Csallóközben se.
Itt se lakott török. Olvastam is, hallottam is, de hiszem is, hogy
őseink a töröktől tanulták el a huszáros káromkodást. Igaz, hogy a
huszárok és bakák azóta is gondosan terjesztik ezt az
erkölcsöt.</p>
<p>Ha eredeti magyar szokás volna a káromkodás: akkor szüz Máriát
nem emlegetné a nép. Jobban becsüli a magyar a nőt, mintsem káromló
szónak használná.</p>
<p>A szent lelket se emlegeti a káromkodó soha. Ez is török
eredetre vall. A keresztyének istenképéből a török megértette az
atyát és a fiut, de a szent lelket nem. Azért azt nem is vagdalta
az ellenség hátához. Nem teszi a magyar se.</p>
<p>Furcsa dolog a káromkodás, ha komolyan megy. A test is kiizzadja
az ártalmas nedveket, a lélek is kiizadja az ártalmas indulatokat.
A léleknek ez az izzadása a káromkodás. Közel áll az átokhoz, de
még se az. A hajdankor nagy népei tudtak átkozni, de nem tudtak
káromkodni. Homér látta vak szemével az átok istenét s nőalaknak
látta. A káromkodás ő előtte bizonyára férfialaku isten lett volna.
Az egyház is százféle átkot ismer, de káromkodást nem ismer. Az
átok egyházi intézmény, a káromkodás vétek. A pokol és a tisztitó
tűz is átok. A kiket Dante itt talált, azoknak <span class=
"pagenum"><a name="Page_61" id="Page_61">-61-</a></span> csak
jajgatását és fogcsikorgatását hallotta. A ki csak jajgatni és
fogcsikorgatni tud: annak irtóztató büntetés a pokol. A magyar
ember nem igen fél a pokoltól, mert ő ott is huszárosan
kikáromkodja magát s tudja, hogy ez által nagyot könnyit lelkén. Az
ördög, ha káromkodni tudna, nem vinne el annyi embert. Mert a kit
jól összeszidna: annak aztán békét hagyna.</p>
<p>Csunya dolog a káromkodás, de ime, haszna is van.</p>
<hr class="chap" />
<div class="chapter"></div>
<p><span class="pagenum"><a name="Page_62" id=
"Page_62">-62-</a></span></p>
<h2>BALATON-FÖLDVÁRTÓL BADACSONY HEGYÉIG.</h2>
<p class="summary">(Milyen felekezethez tartozik a hullám és a
napsugár? – A kis kapitány. – Salamon Ferencz dévajkodik, Gyulai
Pál ur megijed. – Szentirmay a parton vár.)</p>
<p>Hagyjuk el azonban Tihanyt s utazzunk tovább. Hagyjuk el nyugati
ormát, a gyönyörü Csucshegyet s keleti fensikját, Óvár
sziklapadjait. Kopár helyek ma, gyönyörü pihenők és messzelátók
villatelepe majd a közel jövőben. Tündértanya lesz még Tihany
nemsokára.</p>
<p>Ott vezet el útunk a Földvári csárda mellett. Mikor arra
jártunk, csak a csárdát láttuk, pár száz ölnyi távolságban a
Balaton vizétől. Ma legszebb és legnagyobb fürdőtelepe a Balaton
somogyi partjának.</p>
<p>Igazán jó helyre alapitották.</p>
<p>Tihany két nagy tóvá választja el a Balatont. Füred, Csopak,
Alsó-Örs, Almádi, Kenese és Siófok nyaralói csak az egyik tavat
látják, Tihanyon tul nem repülhet tekintetük. Igy vannak a nyugati
tó nyaralói is. Ő előlük meg a veszprémmegyei Balatont zárja el
Tihany. <span class="pagenum"><a name="Page_63" id=
"Page_63">-63-</a></span> Csak a balaton-földvári fürdőtelep vidám
lakói látják mind a két Balatont.</p>
<p>Szerencsés multja, virágzó jelene, ragyogó jövendője van
Balaton-Földvárnak.</p>
<p>De csak úgy, ha a magyar társadalom egykor egyetlen nemzeti
társadalommá alakul át. Ha osztályok, rendek, rangok, felekezetek,
pártok, birtokterületek darabokra nem tördelik szét.</p>
<p>Balaton-Földvár főrendi fürdő, Siófok zsidó fürdő, Almádi
polgári fürdő, Kenese hivatalnok fürdő, Balaton-Füred hol papi, hol
zsidó fürdő, Badacsony nemesi fürdő, Keszthely vegyes fürdő. És igy
tovább.</p>
<p>Mi ennek az oka?</p>
<p>Bizonyosan a Balaton vize. Sokan vannak, a kik azt hiszik, hogy
ez a viz különbséget keres is, talál is, tesz is a különböző rendü,
rangu, osztályu és felekezetü emberek bőre között.</p>
<p>Ezer szélrohama van a levegőnek, ezer hullámcsapása a Balaton
vizének.</p>
<p>Egyik hullám főrendi, másik hullám polgári hullám. Egyik hullám
keresztyén, másik hullám zsidó hullám. Meg lehet ám ezt ismerni
biztosan. Miről? A manó tudja. Csak az a bizonyos, hogy
Balaton-Földvár felé nem megy zsidó hullám, Siófok felé pedig nem
megy keresztyén hullám.</p>
<p>Ilyen a balatoni szél is. Ilyen a balatoni napfény is.</p>
<p>Szakemberek azt mondják, hogy ilyen a tenger vize és szele és
napfénye is. Csakhogy az idegen nemzetek herczegei, bárói és
nemesei tökfilkók. Ők a tengernek <span class="pagenum"><a name=
"Page_64" id="Page_64">-64-</a></span> ezt a természetét fel nem
ismerik. A Cambridgei herczegek és Montmorency grófok például
annyira dőrék, hogy ők képesek még Lewi bankárral s még Hugmayer
sütővel is egy tengerben fürödni.</p>
<p>A magyarok finomabb bőre ezt meg nem engedheti.</p>
<p>Be kell azonban ismerni, hogy orvosaink meglehetős tudatlanok.
Ők például nem igen törődnek azzal, hogy a hurut, csúz, köszvény,
vérszegénység, angol kór, idegesség keresztyén vallásu vagy zsidó
vallásu, főnemesi vagy közpolgári betegség-e? Nyilván nagy
könnyelmüség ez. Ők e betegségek ellen derüre-borura csak a
Balatont rendelik általában a helyett, hogy határozottan
megmondanák: melyik betegség ellen melyik felekezetü vagy rangu
hullám és napfény használ leginkább.</p>
<p>Hogy a muzsikus czigány ott a balatoni fürdőn mind neveletlen s
hogy hegedüjén csak egyféle húrt használ s dalát egyenlően huzza s
a különböző rangu és felekezetü húrok, dalok és pénzek közt épen
nem tiszteli a különbséget: ezen már meg sem ütközünk. Vad
müvésztől, tanulatlan embertől, fekete czigánytól nem is lehet
egyebet várni.</p>
<p>Ilyen hátrányok még nagy mértékben nehezítik a Balaton
fölvirágzását.</p>
<p>Készül azonban törvényjavaslat, mely az efféle bajokon segiteni
fog. E szerint a határos vármegyék felosztják majd a Balatont rend,
rang, osztály és felekezet szerint s a vízbeli határokat
kikarózzák. Örménynek, unitáriusnak csak lábmosó víz jut, mert ők
kevesen vannak. A zsidókat beszoritják az akarattyai és gamászai
<span class="pagenum"><a name="Page_65" id=
"Page_65">-65-</a></span> öbölbe Siófokig. Parasztnak adják az
iszapos részeket, neki az is jó. Kis hivatalnok és munkás ember
számára átengedik a nádasokat, kuruttyoljanak ott a békákkal. A
java szinvíz lesz a főrendeké és nemeseké és a papoké. Valamelyes
részt átengednek a katonaság számára.</p>
<p>Igy lesz majd nagy és boldog, hatalmas, mivelt és gazdag a
társadalom.</p>
<p>Baj lesz ugyan, hogy az isten napja egyenlően süt ezentul is
mindenkire, de ezen már nem igen lehet a törvényhozásnak segiteni.
Ez ellen a segitséget a magán tevékenységnek kell átengedni. A
finomabb izlésüek keztyüt huznak majd a fejükre, hogy a fejüket
legalább az a napsugár ne érje, mely a parasztra, iparosra, zsidóra
és munkás osztályra is egyaránt ragyog.</p>
<p>Balaton-Földvár tehát akkor még nem volt a világon s mi vasut
szárnyán repülve mentünk Boglárra. Szárszó, Szemes, Lölle ugy
maradtak el mellettünk, mint utszéli fák. Fürdőtelep ez ma már
mind, de nem volt akkor még egyik se az.</p>
<p>Boglárra értünk. Dél felé járt már az idő. Az ebéd dolgában nem
intézkedtünk előre. Pedig tudósnak, költőnek, iró embernek,
képviselőnek, ha vidékre megy, főgondja a jó ebéd, vacsora. Hanem
hát van valaki, a ki táplálja az égnek madarait, majd csak gondot
visel az mi ránk is.</p>
<p>A mint leszállunk a vasutról: csengő gyermekhang fogad
bennünket.</p>
<p>– Szerencsének tartom magam bemutatni: Szuhányi hajóskapitány
vagyok. <span class="pagenum"><a name="Page_66" id=
"Page_66">-66-</a></span></p>
<p>Oda nézünk.</p>
<p>Rózsás képü, tejes száju, szőke haju, mosolygós arczu gyerkőcze
áll előttünk. Ernyős, lapos, aranyzsinóros sapkája kapitány; fényes
gombu, arany vállzsinóru testhez álló kabátja is kapitány; vasalt
fekete fényes nadrágja s fehér keztyüje is kapitány; de az egész
alak még se hajóskapitány, csak apró kis tömzsi diákgyerek.</p>
<p>Rögtön felismertük benne Jules Verne kis kapitányát. Igaz, hogy
akkor még meg se irta kis kapitányát. Nagyon örültünk a kis
kapitánynak. Legjobban örült Gyulai Pál ur. Mert a kis kapitány még
ő nála is kisebb embernek látszott. De nem is hagyta megjegyzés
nélkül.</p>
<p>– Mekkora lehet az a hajó, a melyiknek ilyen kicsiny és fiatal a
kapitánya?</p>
<p>Bizony az kis hajó volt, de azért gőzhajó volt. Ez volt a
Balaton második gőzhajója. Első volt a »Kisfaludy.« Ennek azonban
nevet se adtak. Olyan kicsiny volt még, hogy meg se
keresztelhették. Somogyi birtokosok és kereskedők épittették, hogy
követ, bort és személyt szállitsanak vele Zalából. Boglár, Fülöp és
Badacsony között közlekedett. A viharok azonban gonoszul bántak
vele s azért nem sokára el is adták tyukültetőnek. Volt egy kis
mentőcsónakja is. Kóczmadzaggal volt a hajó farához kötve. Volt két
födetlen nagyobb uszályhajó is. Ezt szokta Fülöp és Boglár közt
vontatni.</p>
<p>A kis kapitány tudatta velünk, hogy őt Szentirmay József, az én
komám, megbízta, hogy késedelem nélkül <span class=
"pagenum"><a name="Page_67" id="Page_67">-67-</a></span> vigyen
bennünket Badacsonyba, mert vár bennünket az ebéddel. Engedelmet
kér azonban tőlünk, hogy egy kis kerülővel egy vontató üres hajót
átvihessen a Fülöpi révbe.</p>
<p>Hogyne adtuk volna meg az engedelmet?</p>
<p>Mikor elindultunk: Badacsony napkeleti oldala állt előttünk.
Mint öreg, hatalmas uraság, a mint leül a parton s lábait füröszti
a vizben. Feje kopasz, arcza mosolyog, dolmánya tele boglárral és
pitykével. Minden boglár egy-egy szép pincze, nyaraló, szőlőhegyi
hajlék. A távolból valamennyi fénylik a déli napsugárban.</p>
<p>Hajh, de erdélyi barátaim nem gyönyörködtek fényes alakján. Csak
Nagy Miklós nem tudta szemét levenni róla. Szilágyi Sándor csak
csevegett, Salamon Ferencz csak dévajkodott, Gyulai Pál ur csak
kötekedett.</p>
<p>Salamon Ferencz lement a hajóterembe. Ott talált egy vékony
mestergerendát, hasonlót a testgyakorlók vasrudjához. Láttam, hogy
kedve kerekedik athléta rudgyakorlatokat csinálni. Gyulai Pál ur
mosolyogva nézte, mikor pottyan le a rudról. Mert hogy lepottyan,
szentül hitte.</p>
<p>Gyulai Pál ur mosolygása gonosz ötletet szült bennem. Fölmentem
a födélzetre s megkértem a kis kapitányt, hogy a hajót forditsa egy
kissé hullámhosszant. Most ugyan csöndes idő volt, a falevél se
mozdult, de reggel volt egy kis vihar s még délben is mozogtak,
miatta a hullámok, noha már nem tajtékzottak. Hajónk keresztbe
vágta a hullámokat; azt akartam, oldalt kerüljön a hullámok utjába.
<span class="pagenum"><a name="Page_68" id=
"Page_68">-68-</a></span></p>
<p>A kis kapitány megértett s a kormányosnak intett kezével.</p>
<p>Lemegyek a hajóterembe nyugodtan, ártatlan arczczal. Salamon
Ferencz akkor is lóbbálódzik a rudon és Gyulai Pál ur akkor is
mosolyog.</p>
<p>Egyszerre csak oldalra hajlik a hajó s Gyulai Pál ur oda
tántorodik a terem falához. A másik pillanatban másik oldalára
hajlik a hajó s Gyulai Pál ur megint meglódul, alig tud a
mestergerenda oszlopában megkapaszkodni. Salamon Ferencz ugyan nem
vett észre semmit, mert ő csak himbálódzott a rudon, a hajó
hentergése csak még inkább segitette a mulatságban.</p>
<p>De Gyulai Pál ur most már nem mosolygott, hanem rákiáltott
Salamonra:</p>
<p>– Ne szamárkodj Ferencz. Nem látod, hogyan ing a hajó?</p>
<p>Tulajdon szavai. Egy kis ijedtség és igen sok félreértés volt e
szavakban. Járt ugyan már vizet Gyulai Pál ur is, mert a mióta él,
jóbarátok társaságában már hétszer meglátogatta a Margitszigetet s
nehányszor Leányfaluba is elhajókázott, de azért azt első
pillanatban még se vette észre, hogy a hullám hányja a hajót s nem
Salamon Ferencz dévajkodása s hogy a hullám se hányná ennyire, ha a
kormányos igazán vezetné s nem csalfán vagy ügyetlenül a
kormányrudat. Ilyen félreértés azonban kivált a politika mezején,
igen sokszor hatalmába ejtette Gyulai Pál urat. Pedig a politika is
olyan ám, mint a tenger vize. Hol viharos, hol csöndes. S ha baj
fenyegetett, Gyulai Pál ur sohase <span class="pagenum"><a name=
"Page_69" id="Page_69">-69-</a></span> látta meg a kapitány és
kormányos hibáját vagy mulasztását, hanem a baj okát mindig másban
kereste. De igy kell ennek lenni. Mentsen isten attól, hogy a
kritikusnak mindig igaza legyen. Ugy szép a kritikus, ha téved. A
tévedés az ő benső igaz természetének alkotó része. A manó élne
tovább a világon, ha a papnak és kritikusnak mindig mindenben igaza
lenne.</p>
<p>Kikötöttünk Badacsonynál. Kikötő ugyan még akkor nem volt, tehát
elő kellett venni a mentőcsónakot, ezen jutottunk ki a partra. Ott
várt bennünket Szentirmay József! János püspök rokona és főembere,
az én jó keresztkomám, mostan pedig vendégváró szives házi gazdánk.
Elbucsuztunk a kis kapitánytól, nem is láttuk az életben többé s
mentünk házi gazdánk elé.</p>
<p>– Isten hozta az urakat, testvér látja a testvért!</p>
<p>Ez már balatonparti szó volt. Tetszett Nagy Miklósnak, de
nagyon.</p>
<hr class="chap" />
<div class="chapter"></div>
<p><span class="pagenum"><a name="Page_70" id=
"Page_70">-70-</a></span></p>
<h2>NEGYVENÖT ÉV ELŐTT.</h2>
<p class="summary">(A szent-mihályhegyi remete a költészetben és a
valóságban. – Bodor Jancsi története. – A Csiri, a Biri és a
Csiribiri. – A magyar népmese.)</p>
<p>Ott voltunk immár Badacsonyban, igaz, hogy még csak a lába
hegyén. Ott voltunk azon a hegyen, melynél szebb a kerek világon
nincs, s melynek még Szentgyörgy ott a szomszédban és Somlyó ott a
távolban is csak édes testvérei.</p>
<p>Negyvenöt év előtt, 1855-ben láttam először.</p>
<p>Gyalog akartam megkerülni a Balatont. Társat kerestem a pápai
diákok közt. Találtam is valami Dús János nevüt. Erős, vaskos fiu
volt Őcsényből, Tolnamegyéből, bizonyosan rég el kellett mulnia,
mert azóta hirét se hallottam.</p>
<p>Keszthelyről jókor indultunk el dél tájban, estére Szigligetre
akartunk jutni. Oda is jutottunk volna, ha közbe nem esik a
Szent-Mihályhegy kápolnája.</p>
<p>Közel Meszes-Györökhöz, a part fölött emelkedő magas hegy
lábánál, egészen a víz közelében van egy kis hegy. <span class=
"pagenum"><a name="Page_71" id="Page_71">-71-</a></span> Talán
husz-harmincz öl a hossza, tiz-husz öl a szélessége, nehány öl a
magassága, köröskörül lapály. Kisfaludy Sándor a költő
félgombolyagnak nevezi.</p>
<p>Tetején kis kápolna. De igazán kicsiny ám. Alig fér bele száz
ember. A kápolna csak némely ünnepnapon és csak bucsujáráskor van
nyitva. Akkor szólal meg kis tornyának kis harangja is. Szent
Mihálynak van fölszentelve. Búcsuján annyi nép van, hogy el nem fér
se a kápolnában, se a hegyen, se a hegy oldalán. Nagyobb része
leszorul a lapályra.</p>
<p>Mikor még élt a költő s irta nemesi bájos regéit: a század
elején még nem állt e kápolna. Valami omladék falak, valami régi
kápolnának faltöredékei álltak ott s ezeket a költő egyszer-másszor
meg is látogatta. Ha badacsonyi szőlejéből Keszthelyre ment, le-le
szállt kocsijáról, fölmászott a kis hegyre, körülnézegette az
omladékot. Ugy látta és úgy irja: »Mohos, mesés régiség.« Ifju
nejét is elvitte oda egyszer s annak is megmutatta, mint költői
elbeszélésének szinterét. Talán még azt a vén juhászt is megmutatta
neki, a ki az omladék mesés történetét elbeszélte előtte.</p>
<p>Jóval később, de még a költő életében a keszthelyi apát
buzgólkodása az omladék köveiből annak helyére a mostani kápolnát
emelte. Gróf Festetich László, a nagy György grófnak a fia
segitette némi költséggel. Mikor én ott jártam, a kápolna falán
olvasható volt irónnal irva e szó: »Itt halt meg szegény Bodor
Imre, a remete, a kinek emlékezetét megörökitette Kisfaludy
Sándor«. Tele volt irkálva sok ismeretlen névvel is a <span class=
"pagenum"><a name="Page_72" id="Page_72">-72-</a></span> fal.
Legtöbb volt a nevek közt a pápai diák, de volt debreczeni és
pataki is. Ezek mind az 1848 előtti évekből.</p>
<p>A költő szerint a korábbi századokban a Gersei Pethő nemzetség
volt e vidéknek ura. Ez igaz. E nemzetségé volt Tátika, Rezi,
Keszthely vára és urodalma és sok más urodalom. Árpáddal jött be a
nemzetség s utolsó férfi sarjadéka Sigmond a mult században halt
el. A Balatonból e családnak volt legnagyobb birodalma.</p>
<p>Azt mondja a költő, hogy a kápolnát Pethő Mihály épittette, a ki
a szigetvári Zrinyi Miklósnak barátja volt s a török fogságba
esett. Ez is igaz lehet. A költő tudhatja, honnan vette a
történetet.</p>
<p>E Mihály egyik unokája Menyhárt volt, kit a csatában épen le
akart vágni egy nagy bolond török, midőn apródja Bodor Imre oda
ugratott, a törököt agyoncsapta s urát ekként megmentette. A csata
után hazamentek. Menyhárt ur valamennyi fiát, lányát összehivta,
beszólitotta Bodor Imrét is s akkor igy szólt gyerekeihez:</p>
<p>– Gyerekek tudjátok meg, hogy ez az apród mentette meg életemet,
e nélkül már hollók, farkasok ettek volna meg. Nosza apródom Bodor
Imre, nem akarok hálátlan lenni, akármelyik falumat vagy pusztámat
választod, válassz, neked adom, tiéd legyen!</p>
<p>De ott volt ám Menyhárt urnak Lilla lánya is, a kit szeretett az
apród s a ki szerette az apródot. Az apród tehát elszánta magát s
himezés-hámozás nélkül igy felelt:</p>
<p>– Nem kell nekem jó uram se falud, se pusztád, se ökröd, se
szamarad, se semmiféle jószágod, hanem itt van a Lilla lányod, az
kell nekem, semmi más. Add nekem azt. <span class=
"pagenum"><a name="Page_73" id="Page_73">-73-</a></span></p>
<p>Az a düh, a mi erre elfogta Menyhárt urat, leirhatatlan. Hiszen
épen a Lilla lányát oda igérte már Dersfy Laczkónak, a ki nagyon
eltalálta kedvét egy fényes, ékes nyeregszerszámmal, melyet
ajándékba kapott tőle. Ez már mégis csak nagyobb dolog, mint Bodor
Imre vitézkedése. És aztán igaz, hogy az apród is nemes ember, de
bizony csak koldus kutya, annak a Lilla lányát oda nem adhatja.</p>
<p>Nem is adta.</p>
<p>Hanem e helyett összeszidta apródját is, leányát is s elkergette
szeme elől mind a kettőt.</p>
<p>Az apród lóra ült, elvágtatott, élő világ azt hitte: neki ment a
Balatonnak.</p>
<p>Lilla a búnak adta a fejét, szivét. Nem volt kedve a világhoz.
Hervadozott éjjel-nappal. Minden kérőt elkergetett, még Dersfyt is.
Megbánta utóbb Menyhárt ur is keményszivüségét, kerestette is az
apródot mindenütt, de hiába. Az apród remete lett, beleült a
Szent-Mihályhegyi oduba s ott addig imádkozott, mig meg nem halt.
Meghalt pedig két esztendő és két nap mulva. Négy halász és egy uj
remete temette el. Találtak azonban keblén egy irást, melyet
bevittek a keszthelyi apáthoz, olvassa el, ő tudott olvasni. Az
irás bucsuzó levél volt Lillához. Menyhárt ur a családi sirboltba
temettette az apródot s néhány nap mulva Lillát is, a kinek szive
bánatában megszakadt. A halálban kerültek össze.</p>
<p>Ezt a történetet irja meg a költő.</p>
<p>Ebből pedig egy szó se igaz. <span class="pagenum"><a name=
"Page_74" id="Page_74">-74-</a></span></p>
<p>A Gersei Pethő nemzetségben soha se kereszteltek Menyhárt névre
senkit. Azután Lilla nem is Menyhártnak, hanem Pálnak volt a lánya
s nem is Lilla volt a neve, hanem Erzsi. Az apródnak se Bodor Imre
volt a neve, hanem Bodor János. Nem is lett Bodor János remetévé,
hanem szépen feleségül vette Erzsit s lett tizenkét gyerekük, fiak
és lányok egyenlő számban.</p>
<p>A szent-mihályhegyi remete története egészen más.</p>
<p>Nagyon egyszerü ez a történet, a mint nekünk a juhász
elmesélte.</p>
<p>Ott üldögélt a juhász a kis hegy élén, a kápolna ajtajától tíz
lépésnyire. Kádi Vendel volt a neve, öreg legényre vallott szőke
szőrös arcza. Apró pénznek való durva bőrerszényt varrogatott
csizmadia bőrből, árral, fonállal. Kutyája mellette vakaródzott.
Nem igen ügyelt ránk se ő maga, se a kutyája. Se a nyája és
szamara. Ránk se néztek, mig mi a kápolnát körüljártuk s a falon
volt irkafirkákat olvasgattuk.</p>
<p>Oda álltam eléje, jó napot mondtam neki.</p>
<p>– Hát kend tud-e valamit a szegény remetéről?</p>
<p>– Hallottam valamit.</p>
<p>– Kitől?</p>
<p>– Az öregektől.</p>
<p>Elmondta, hogy szegény juhászbojtár volt a Bodor János. Olyan
erős legény volt, hogy a Lesencze-folyó malmán fél kezével meg
tudta állitani a vizes kereket, a farkast pedig agyon tudta ütni a
kalapjával. Nem is félt ő se a számadótól, se az uraságtól, de még
a dobosi kanászoktól se. Hanem egyszer az uraság lánya
beleszeretett. <span class="pagenum"><a name="Page_75" id=
"Page_75">-75-</a></span> Az uraság kegyetlen ember volt s mikor
ezt megtudta, a szegény Jancsi bojtárt el akarta emészteni. Maga
azonban nem merte megtámadni, hanem ugy gondolta ki, hogy sok
vadászszal, sok cseléddel, sok hajtóval meghajtja az erdőt, Jancsit
bekeriti s a hajtásban majd a vadászok valahogy elpusztitják. Vagy
őt magát éri gerely, vagy a nyáját szétkergetik, ha pedig azzal
beszámolni nem tud, akkor meg fölakasztják. El volt már határozva a
vármegyével is. De az uraság lánya megizente neki kéz alatt, mi a
szándék. Egyuttal megintette, hogy vigyázzon a bőrére is, de a
nyájára is. Jancsinak se kellett több. Volt ám esze a
bojtárgyereknek. Ott legeltetett a Sárkányerdőben Ederics fölött a
vitai határon. Ott kezdték meg ellene a hajtást. Volt háromszáz
juha és három szófogadó kutyája. Az egyiknek a neve volt Csiri, a
másiké Biri, a harmadiké Csiribiri. A juhait háromfelé szakitotta,
százat-százat egy nyájba keritett s minden kutyájára rábizott
egy-egy nyájat s megmagyarázta nekik, ha őt nem látják is, csak
őrizzék a nyájat s ha valaki elhajtja a nyájat, utána menjenek,
neki arról hirt adjanak, ha pedig ő ugy parancsolja, a nyájat neki
azonnal a lábához tereljék. Ugy is lett. A Jancsi csak menekült a
vadászok elől. A Sárkányerdőből a Feketehegyre, onnan a györöki
oldalra. De menekülése nem volt; nyomában voltak mindenütt. Utóbb
is ide jött a Szent-Mihály-hegyre a remetéhez. A remete szerette a
juhászembert, ótta a menekülőt, megvédte a Jancsit. Szőrzsákot
adott a testére, szőrkötelet a derekára, fapapucsot a lábára
<span class="pagenum"><a name="Page_76" id=
"Page_76">-76-</a></span> s egy nagy keresztet a kezébe. Aztán
fogott egy tégladarabot, köpött rá nagyot s oda dörzsölte a Jancsi
fejéhez, orrához, képéhez, nyakához. Olyan vörös remete lett a
Jancsiból, párját se lehetett találni. Mikor pedig a kegyetlen
uraság és a vadászok, cselédek, hajtók oda értek s a remete-lakot
körülvették: nyoma se volt a bojtárnak, hanem a helyett ott
találtak két remetét. »Hol a juhászbojtár te remete?« »A nyomát se
láttam, a hirét se hallottam.« »Hát ezt a vörös barátot hol
vetted?« »Utban találtam, erdőn fogtam, kötelénél fogva ide
hoztam.« »Minek neked ez a vörös barát te remete?« »Téli remetének.
Én már öreg vagyok, gyönge vagyok, eb legyen tovább téli remete!«
»Hazudsz te remete, ez a vörös barát lesz a juhászbojtár.« »Hazudsz
nagy ur, magad; hol láttál te juhászbojtárt a kutyája nélkül?« Ez a
szó már igaz szó volt. Erre megadta magát a kegyetlen uraság is.
Remetének nincs kutyája, juhászbojtárnak meg van kutyája, a ki a
gazdáját el nem hagyja. Vissza is fordult az uraság sok csürhe
népével s átadta az ügyet a főbirónak, vármegyének, pandurok
hadnagyának. Ők vegyék kezük ügyébe a juhászbojtárt. Arra azonban
volt gondja, hogy az egyik nyájat elhajtsa az uzsai völgybe, a
másikat az örsi hegyre, a harmadikat a szigligeti ingoványba. Mégis
csak kötélre kerül a Jancsi bojtár, mert hát hogyan kerithetné ő
vissza a nyájakat? Nosza jött is másnap a pandurok hadnagya
tizenkét pandurral egyenesen a remetéhez. »Add elő remete a Bodor
Jancsit, orv lett, tolvaj lett, utonállók czimborája lett,
uraságnak <span class="pagenum"><a name="Page_77" id=
"Page_77">-77-</a></span> háromszáz birkáját a kezükre adta,
vármegye nevében kötélre keressük.« E szóra a vörös barát csak
leteszi ám kezéből a hasábfa keresztet, csak eltépi ám szőrkötelét,
csak földhöz vágja ám a kámzsát, ingujjával csak letörli ám
arczáról a téglát, csak fejére teszi ám süvegét. Ime ott áll egy
szempillantás alatt Bodor Jancsi, a juhászbojtár. Oda szól a
pandurok hadnagyának. »Az se becsületes ember hadnagy uram, a ki
rólam ilyet beszél. Itt a rovás. Tizenöt kos, husz meddő, ötven
ürü, nyolczvanöt anya, ötven toklyó, nyolczvan bárány: kerekes
háromszáz. Menjünk az akolhoz a Sárkányerdőbe, ott lesz
valamennyi.« Nevetett a pandurok hadnagya. Tudta ő jól, hogy nem
lesznek ott a birkák. De azért nem tett bilincset a Jancsinak se
kezére, se lábára. Tudta ő jól, nincs az a bilincs, a melyet a
Jancsi össze nem szaggat, ha ugy akarja. Mentek, mendegéltek, mig a
Sárkányerdőben az akolhoz nem értek. Oda értek, körül néztek, hát
egy birkát se láttak. »No Jancsi, hol a háromszáz birka?« »Mindjárt
hadnagy uram, hadd fujjuk ki előbb egy kissé magunkat.« A Jancsi
erre kiált egyet. »Csiri kutyám, ide ne!« Egy köhintés – két
köhintés, csak jön ám a nyáj az uzsai völgyből. Mögötte a Csiri.
Megolvassák: épen száz. »No de Jancsi, hol a kétszáz birka?« –
»Mindjárt hadnagy uram, hadd gyujtsunk előbb pipára!« Erre kiált
egyet. »Biri kutyám, ide ne!« Egy pipa dohány – két pipa dohány,
csak jön ám a nyáj az örsi hegyről. Mögötte a Biri. Megolvasták: ez
is épen száz. »Jól van Jancsi, de most már hol a száz birka?«
<span class="pagenum"><a name="Page_78" id=
"Page_78">-78-</a></span> »Mindjárt hadnagy uram, hadd alugyunk
előbb egyet.« Erre nagyot kiált. »Csiribiri kutyám, ide ne!« Alig
szundikálnak kis ideig, csak jön ám a nyáj a szigligeti
ingoványból. Mögötte a Csiribiri. Megolvassák, a birka
száztizennégy. »Hahó Jancsi, több ez a birka száznál!« »Hogy ne
volna több? Tudja azt az én kutyám jól, hogy ilyen nagy munka után
minden pandurlegénynek jár egy birka, hadnagy uramnak pedig kettő.
De azért az uraságéban fogyatkozásnak lenni nem szabad.« Vállára üt
e szóra a hadnagy a juhászbojtárnak: »Emberséges ember vagy fiam,
de a kutyád se utolsó legény.« Ugy elment onnan a pandurok hadnagya
a tizenkét pandurral, mintha ott se lett volna. De a tizennégy
birkát sem hagyták ott. De Bodor Jancsit se hajszolták többé
számadásra. Ilyen legény volt urfiak ez a juhászbojtár. De össze is
kelt utóbb az uraság leányával, csakhogy ennek megint más a
története.</p>
<p>Igy mesélgetett nekünk az öreg juhász az alatt, mig erszényét
varrogatta.</p>
<p>Hogy kelt össze utóbb a bojtár az uraság leányával: nem irom le.
A ki a népmeséket ismeri, úgy is tudja.</p>
<p>A népmese költészete csak szegény ember költészete. Rokon a
hitregével s a nemzetek gyermekkorának hősi költeményeivel. Homér
Iliásza sok tekintetben csak az, a mi a szent-mihályhegyi juhász
Bodor Jancsi története. Ez a Jancsi bojtár volt, szolgalegény volt,
de erős és eszes legény volt. Testi ereje volt a magasabb hatalom,
mely az észszel kezet fogva, végre az uraság lányának édes
birtokához s ezzel együtt urasághoz <span class="pagenum"><a name=
"Page_79" id="Page_79">-79-</a></span> juttatá. Bizonyára vagy az
apát, vagy a lányát farkastól vagy töröktől vagy egyéb halálos
veszedelemtől mentette meg s igy nyerte el a lány kezét. Százszor
megirt, ezerszer elmesélt történet.</p>
<p>A népmese költészete nemesebb, mint a korszerű regényeké.
Hősének jellemében soha se engedi meg se a bünt, se a számitó
szerelmet, se a gyülölködő boszut, se a szennyes szenvedélyeket, se
a puszta vagyon, kincs, uralom után való vágyat. De nem engedi meg
a nemi ösztönök uralmát se.</p>
<p>A népmese hőse mindig szegény vagy üldözött, még akkor is, ha
királyfi vagy királylány. Ha férfi: szépsége, alakjának
kellemessége soha se szerepel. A szegény embernek is feltünik ez
másban, de nem enged neki szerepet az életsors alakitásában. Csak
lánynál enged, ha a lány a népmese hőse.</p>
<p>A férfit vagy nagy testi ereje, vagy különös eszessége s mind a
két esetben szívbeli jósága segiti diadalra. E jóságnak meg kell
lenni a lánynál is.</p>
<p>A népmesében a fiatal mindig jó, valamint az öreg ember is. Még
akkor is, ha király. De a vén asszony s a hatalmas ur, akár király,
akár uraság, mindig rossz, gőgös, hatalmaskodó vagy kegyetlen.</p>
<p>Van végzet is a népmesében. Vagy tündér, vagy táltos ló, vagy
egy elváltozott jó ember alakját ölti föl a végzet, ha jót akar. Ha
rosszat akar: boszorkány vagy vasorru bába. Ördöggel, angyallal,
szentekkel, papokkal, pápákkal a magyar ember nem bajlódik, ha
mesélni akar. Jött-ment idegen minden meséje, melyben ezek
szerepelnek. <span class="pagenum"><a name="Page_80" id=
"Page_80">-80-</a></span></p>
<p>Nemzeti jellege, faji természete nincs a magyar népmesének. A
szegény ember, cseléd ember se hasznát nem látja, se kárát nem
vallja annak, hogy magyar. A magyar szegényben nincs faji gőg.</p>
<p>Szerbnek, románnak, bolgárnak, általában a délszlávnak népmeséi
egyuttal népdalok s nemzeti hősköltemények. Üldözték, tiporták
őket; küzdöttek az elnyomatás ellen s hőssé tettek mindenkit, a ki
egy ellenséget agyonütött. Ha rabló volt is, hőssé lett ez
által.</p>
<p>A magyar népdalok és népmesék a nemzettel s annak történelmével
nem foglalkoznak. Még Toldi alakjával sem. De nem foglalkoznak
istennel, vallással, vallásalapitással sem. A héber, arab, ó-iráni
és hellen ős népmesék vallási és nemzettörténelmi hősköltemények. A
magyar csak az egyént rajzolja dalában és meséjében. Ölés,
gyilkolás, háboru, fosztogatás, emberirtás, országpusztitás,
valláshirdetés a magyar dalban és mesében ismeretlen. Az életről a
magyarnak van a legtökéletesebb felfogása. Nem sokat törődik se a
másvilággal, se a jövendővel. Minden órájának leszakasztja virágát.
Évekre terjedő tervekbe nem öli se erejét, se kedvét, se vagyonát.
A magyar nemzet igen messze áll a világ első nemzetei mögött, de a
tökéletes magyar ember a legtökéletesebb ember a világon. Korlátlan
világhelyzetben a magyar nemzet volna a legboldogabb s szomszédnak
minden országra nézve a legkellemesebb.</p>
<hr class="chap" />
<div class="chapter"></div>
<p><span class="pagenum"><a name="Page_81" id=
"Page_81">-81-</a></span></p>
<h2>A VILÁG LEGSZEBB VIDÉKE.</h2>
<p class="summary">(A Lesencze völgye. – Szent-György hegye. –
Szigliget pusztulása. – Deák Ferencz az ifju női test szépségéről.
– A csárdák és azok látogatói. – A kutyafarki korcsmáros nem ád
enni. – Éjjeli tanyánk a mező.)</p>
<p>Jó délesti idő volt már, mikor a szent-mihályhegyi juhász
elvégezte a maga meséit. Ajánlottuk isten oltalmába s megindultunk
Szigliget felé.</p>
<p>Mikor Meszes-Györök irányába értünk, a hol az ut északra fordul:
a nap már nyugodni készült. Sugarait még teljes erővel ontá az
előttünk elterülő tájra, de a sugarak már sárgulni és piroslani
kezdtek. S a pirosló sugarak fényénél felnyilt előttem egy tájkép,
a melyhez hasonlót még lángész nem alkotott. De nem is
álmodott.</p>
<p>A szigligeti öböl mosolyog előttem. Legnagyobb öble a
Balatonnak. Badacsony félszigetként dől rá a Balatonra. Napkelet
felé, a hol megálltam a meszes-györöki fokon, egy helyütt Badacsony
zárja el a messzelátást. Balfelől nyulik be a szigligeti öböl
messze mélyen félmérföldnyi távolságra. <span class=
"pagenum"><a name="Page_82" id="Page_82">-82-</a></span></p>
<p>Az öbölre völgy nyilik. A Lesencze és Tapolcza patakok völgye.
Amaz az öböl közepén, emez Szigliget mellett ömleszti malomhajtó,
dalteremtő vizeit a Balatonba. Mögöttem egy fekete hegyláncz, föl
egyenesen észak felé, Sümegh felé, az uzsai völgy felé. Ez a
Feketehegy és Sárkányerdő. Oldala tele falvakkal, a falvak közt
csárdák, puszták, tanyaépületek, malmok fehérlenek. E hegyláncz a
Lesenczevölgy és szigligeti öböl napnyugoti oldala. Fönt északon a
Haláp hegye zárja el a látást. A föld alatti örök tüzek alkották
meg ezt a hegyet is. E hegy is kup, mint testvérjei, mintha ez is
egyedül állana a síkon. De csúcsa egyenesre van lemetszve, mintha
isten keze ollóval nyeste volna egyenesre. Több testvérje nincs is
ezen a vidéken. Egyetlen ikertestvére messze szakadt tőle, a
Kemenesaljára. Ez a Ságh hegye, de ide most nem látszik.</p>
<p>A Lesencze völgynek és szigligeti öbölnek nyugoti oldala
leirhatatlan. Száz költőnek száz dala se tudja szépségeit
elszámlálni. Hacsak festő és szobrász nem jön segitségére. És még
az se elég. Lélek kell ide, mely érezni tud és rajongani s minden
ízében magyar.</p>
<p>Ott áll Szentgyörgy hegye. Néma méltósággal, fenséges
nyugalommal. Ez is kúp. Ez is tüzhányó volt millió év előtt.
Hatalmas vállain duzzadnak az izmok. Minden izomduzzadás óriási
sziklagombolyag. Az egész hegy mégis kerek, valami csodálatos
szerszámmal simára, gömbölyüre faragta az alkotás. Nem is hegy ez,
hanem szobormű. Két élő testvére van. Az egyik itt előttem a
Badacsony, a másik fönt Veszprémmegye nyugoti <span class=
"pagenum"><a name="Page_83" id="Page_83">-83-</a></span> sikján a
Somlyó. A három testvér közül melyik a legszebb, ki tudná azt
megmondani?</p>
<p>Szentgyörgy hegyén kisded falvak. Valamennyinek ide látszik
tornya, minden toronynak hozzám búg el esti harangszava.
Harminczhat falunak harangszavát hozza el hozzám a mély csöndben a
lengedező keleti szellő. Áhitat, fohász, imádság lepi meg a lelket.
A lány szerelmének dala is gyönyör. Hozzám isten szerelmének dala
zeng a harangok szavában. A hol állok: Szentgyörgy hegye elzárja
előlem Csobáncz várának és Hegyesd várának omladékait, de a
harangok szavában s a nyugvó nap visszavert fényében én azokat is
érzem.</p>
<p>Előttem Szigliget erdős csúcsai. Kisded csúcsok. De egyik fölött
ott áll a régi vár romja, tört falak, omló tornyok, záratlan
folyosók tömkelege. Ugy áll ott a várrom, mint öreg király fején
korhadt koronája. Ajtónak, ablaknak nyilásán áttör a nap fénye s az
a fény a távolból mintha drága köve volna a koronának.</p>
<p>Hejh Szigliget omló vára, te sok kötelességet mulasztottál! A
török téged nem bántott, a németet te nem bántottad. Nemzetünk nagy
harczaiban nincs szereped. Pedig uradnak Zalában és Somogyban
kétszáznyolcz városa és faluja volt, de te azért békén éltél
mindenkivel. A nemzet nagyjainak ott kell lenniök a nemzet minden
küzdelmében. Csatát, börtönt, hóhérpallost nem szabad kerülniök. De
nem szabad a békés idők áldozatát se. Mit nyertél nyugalmaddal,
gyávaságoddal, böcseségeddel Szigliget vára? Kétszázhuszonhat év
<span class="pagenum"><a name="Page_84" id=
"Page_84">-84-</a></span> előtt rád szállott az istennek haragja s
villámai szétszórták büszke tornyaidat. Urad is elmult nyomtalan.
Fiága kihalt, leányágai elszéledtek, elszegényedtek, magad romvár:
idegen kézre kerültél s az egykor hatalmas Lengyeltóthy
nemzetségnek se híre, se hamva. A multban se volt, mig élt; – hogy
lehetne most, a mikor már rég porrá vált!</p>
<p>Szigliget mögött a gulácsi és tóti hegycsúcsokon rezg még az
esti napsugár. Kerek halmok meredek oldallal, éles, hegyes
csúcscsal. Puszták, kopárak, legelőnek is soványak, se szőlő, se
erdő, se hajlék oldalukon. De alkatuk csodálatos; egészen olyan,
mint az egyiptomi piramisé. Kotlóstyuk mellett csirkéi: ugy állnak
az öreg Badacsony mellett ez ifju sziklakúpok.</p>
<p>Fönt a magasban északkelet felé a veszprémi Bakony sötét erdős
ormai zárják be a messzelátás határait. De Badacsony mellett tovább
siklik szemünk s eljut Tihanynak kék vonaláig s keletről és délről
Somogymegye száz falutornya forditja felénk mosolygó fehér arczát.
A boglári és fonyódi halmokon egy pillanatig se tud megállani többé
tekintetünk. Mit keressünk ott ezen tul, ha már előttünk áll
Badacsony vidékének tündérországa?</p>
<p>Sohasem felejtem el azt a pillanatott, a mikor én ezt a
tündérországot először megláttam.</p>
<p>A györöki majornál még csak a Balaton ezüstös arcza állt
előttem. A majorbeli kutyák ránk estek s duhajkodó ugatással
ijesztgettek. Elkisértek majd egy dülőföldnyire. Kőhajigálással
ingereltem őket, hogy <span class="pagenum"><a name="Page_85" id=
"Page_85">-85-</a></span> minél tovább kisérjenek. Sejtelmem se
volt arról, minő szépségek tárulnak elém. Alig vettem észre az
utnak éjszakra hajlását. Egyszerre előre nézek s egész
végtelenségében előttem áll a csodálatos szépségek gyüjteménye.</p>
<p>Mi ez?</p>
<p>Megálltam, mintha lábam gyökeret vert volna. Valami önkényten
kiáltás jött ajakamra. Azután néztem, néztem, mereven néztem.
Lelkemet bámulás, gyönyör, ihlet, kimondhatatlan érzés ragadta el.
Sohase álmodtam ilyen szépséget. Sohase láttam, sohase hallottam,
sohase olvastam ehhez hasonló tüneményt.</p>
<p>Kúpok fénylő orommal, szőlőhegyek zölden ragyogva, erdők fekete
foltjai, zöld mezők, arany vetések, száz falu, ezer hegyi hajlék,
csárdák, malmok, utszéli sorfák, patakok, csatornák, magas bérczek,
fehér házak, korhadt és mégis fényes várromok, Szentgyörgynek és
Badacsonynak komoly fensége s az a Balaton, mintha rám nevetne s az
a nádas, mintha nekem súgna-búgna s a látásnak messze határán
égnek, földnek, Bakonynak, Tihanynak, tengervíznek édes ölelkezése,
bizalmas összehajlása s mindez egymást kerülve, váltogatva,
kergetve, egymással összejátszva s a hátam mögött nyugvó nap arany
sugarával ragyogón fölékesitve: im ez a kép rohanta meg lelkemet. A
jelennek minden élettünete, sok százados multnak minden árnya,
természetnek ősalkotásai, emberkéznek apró szép dolgai együtt
egymás mellett. Van-e még ily ragyogó foltja több a kerek
világnak?</p>
<p>Nincs! <span class="pagenum"><a name="Page_86" id=
"Page_86">-86-</a></span></p>
<p>Én tudom, hogy nincs. Mi ehhez a Rajna partjainak
szépségtárháza? Mi ehhez Nápoly környéke? Ha a nagy nemzetek közül
valaki ilyen vidéket fölfedezett volna: millió meg millió kép volna
arról forgalomban még Budapesten is.</p>
<p>Nekem talán nem is hiszi el a világ, talán rajongásnak, talán
magyar vérmességnek tulajdonitja véleményemet. Majd megmutatja a
jövő. Az a meszes-györöki fok, a hol engem megállitott az ámulat,
egykor s talán nem sokára a világ összes mívelt ifjainak s
hölgyeinek gyülekező pontja lesz. Csak fedezzék föl egyszer.
Tisztitsátok ki Meszes-Györöknél a Balaton partját, söpörjetek el a
parti vízből nádat, követ: ez lesz a Balatonnak legelső
fürdőtelepe.</p>
<p>De miből áll hát a tájnak szépsége, melyért rajongani lehet s
melylyel a mivelt agynak és nemes szivnek betelni nem lehet?</p>
<p>Festett kép, faragott szobor, merészen emelt épület: ezekben
kell keresni a tájnak szépségeit. Egyenes és görbe vonalak, méret,
arány, tömeg, tömérdekség, szinek változata s mindezek összhangja:
im az alakitó müvészet alkotásának anyagja.</p>
<p>Egykor félszázad előtt a balatonfüredi fürdőigazgatónak ifju és
csodálatosan szép felesége megőrült, nem is gyógyult meg soha sem.
Egyik napon kiment a parkba, zavart elmével levetkőzött meztelenre
s kiment a tarlóra sétálni, őrjöngeni. Harmatos gyönge lábait
véresre marta a kavics és torzs. Szobrász és festő álmainak felelt
meg testének alaki szépsége. <span class="pagenum"><a name=
"Page_87" id="Page_87">-87-</a></span></p>
<p>Sokan nézték a tarlón. Én is. Mindenki elbámult az alak
tökéletességének ragyogásán. Előkelő társasággal maga Deák Ferencz
is látta s még ő utasitotta a lövölde szolgáit, vigyenek hozzá
leplet, takarják le s kisérjék haza. Ő küldött rögtön orvosért
is.</p>
<p>Eleven társalgás fejlődött ki rögtön a fölött Deák társaságában,
vajjon a női test alaki szépségének titkai miben állanak? A vonalak
alakulásában nem. Hiszen a festő és szobrász tökéletesebben tud
alakitani s művének hatása meg se közeliti az eleven női test
hatását. A szinben sincs a hatás titka. Bár a bőrnek fénylését
visszaadni, vásznon előállitani nem lehet, de azért a festő a
legtökéletesebb testszinekkel diadalmasan birkózik.</p>
<p>– Az eleven női test meleg. Ezt mondta az egyik.</p>
<p>– Illatos. Ezt mondta a másik.</p>
<p>– Mozog. Ezt mondta a harmadik.</p>
<p>Deák Ferencz pedig ezt mondta:</p>
<p>– Igazatok van. A plasztika annál tökéletesebb, annál szebb,
hatása ránk annál nagyobb, minél több gondolatot, eszmét és
érzelmet tud bennünk gerjeszteni. Az eleven test sokkal többet tud,
mint a müvész alkotása. Egy fiatal szép női arcznak mosolygását se
festő, se szobrász hiven nem tudja ábrázolni. Csak egy megkövesült
mosoly készül ecsetje vagy vésője által. A mosolyban pedig az a
különösen ható szépség, hogy az arcznak, szemnek, szájnak vonásai
egy pillanatig se állnak mereven, hanem összhangzón örökké
mozognak. Erre csak az élő alak képes. <span class=
"pagenum"><a name="Page_88" id="Page_88">-88-</a></span></p>
<p>E magyarázat jut mindig eszembe, valahányszor Badacsonyra
gondolok.</p>
<p>Ez a vidék élő alak. Vize, napfénye, viharja, lakóinak
járása-kelése, patakjainak mozgása, tele, nyara, virága, illata,
madarai, éjjele, nappala s örökké változó szinpompája egy
szempillantásig se hagyják mozgás nélkül, elevenség nélkül. S
eszmét, gondolatot és érzelmet nemcsak ezek szülnek. Hanem
hegyeinek váromladékai. Ez omladékok magasságából ezer magyar
esztendőnek, száz nagy családnak, ezer szerelemnek és balsorsnak s
egész nemzetünk történetének élő képe tekint le ránk. Ezt a
gazdagságot nem nyujtja a legszebb női alak se. Mert az ifju szép
női testnél senkinek se jut eszébe arra gondolni, milyen volt ennek
az öreg anyja vagy milyen lesz ez öreg anya korában. Ezért szebb a
hegyes-völgyes, tavas és folyamos tájkép, mint az alföld vagy a
kiskunsági homok. Ez is szép. Én is szeretem. Petőfi lánglelke
csodává tette ennek szépségeit. Hejh, de mégis csak más Badacsony
és Szigliget környéke!</p>
<p>Költő és festő keresheti szerencséjét e táj szépségein. Zenész,
szobrász és épitő soha. Sokkal kisebb méretekben kell e három
müvészetnek dolgozni, semmint azokba e csodálatos táj varázsát
beleilleszthetné. Még a festő is csak egyes részecskékkel tud
megbirni.</p>
<p>Ligethy ismerte e tájat. Néhány gyönyörü képe van is róla. Ujabb
festőink nagy tájak nagyarányu szépségei iránt nem éreznek
rajongást. Ugy látszik, más nemzetnél is így áll a dolog.</p>
<p>Okát nem ismerem. Nem is keresem. <span class="pagenum"><a name=
"Page_89" id="Page_89">-89-</a></span></p>
<p>Rég Tatika vára mögött volt már a nap, mikor én rajongásomból,
álmaimból, káprázatomból felocsudtam. Ibolyaszinü árnyék volt már a
völgyeken, csak a magas bérczkúpokon égett még a napsugár. De én
gyors lépésre biztattam utitársamat, hogy ha későcskén is, még
Szigligetre érjünk. Semmi se lett belőle.</p>
<p>Nem a távolság miatt. Tíz-tizenkét kilométer nem a világ. Hanem
az éhség és fáradság miatt. Mire a Kutyafarka csárdához értünk,
olyan éhes voltam, mint a farkas.</p>
<p>Ez a csárda az öböl északnyugati sarkánál van, közel Edericshez.
Az ut itt háromfelé ágazik. Az egyik, a melyen mi jöttünk. A másik
fölmegy északnak, egyenesen Tapolcza felé. A harmadik keletnek,
Szigligetre. Ez utolsó egyenes, mint a nyil; a végén a vár
omladékai meredeznek az ég felé, mintha holtan fekvő óriás tartaná
magasra csontkarjait.</p>
<p>A csárdának más neve is van, nemcsak Kutyafarka. A másik neve a
földrajzban és a hivatalos iratokban szerepel. Én csak ezen a néven
ismerem.</p>
<p>Megálltam a csárda előtt s elnéztem Szigliget felé. Repültem
volna oda, de lábaim mintha ólomból lettek volna. Fáradt voltam. Jó
egy órányi időbe került volna Szigligetig gyalogolni. A nap már
lenyugodott. A Sárkányerdő sötét árnyai már ráfeküdtek a csárdára,
a völgyre, a suhogó nádasra, az öböl síkvizére. Öreg este lett
volna, mire Szigligetre érünk. Kis faluban öreg estén senki sincs
már ébren nyári munkaidő közepén. Éjjeli tanyára, ennivalóra alig
tudtunk volna szert tenni. Itt kellett az éjszakát tölteni a
csárdánál. <span class="pagenum"><a name="Page_90" id=
"Page_90">-90-</a></span></p>
<p>Bementünk a csárdába. Nádfedeles alacsony épület. Piszkos sötét
ivó szoba. Ágynak, kényelemnek nyoma sincs. A korcsmáros zsidó.
Nagy családdal van s a konyhán tul csak egy lakó szobájuk. Hol
fogunk itt hálni?</p>
<p>Hát hiszen ezek a csárdák nem is azért épültek, hogy ezekben
utas ember éjjeli szállást kapjon.</p>
<p>A nyirádi erdő s a Dobos-rengeteg zárja el északfelől a látást.
E két erdőben s ettől délre a Lesencze és Eger patakok völgyeiben
egyik csárda a másikat érte hajdanán. A Kutyafarka, a Billege, az
Ürgelyuk, a Sanyaru, a Kinlódi, a Netovább, a Dobos, a Tüskés, a
Szegfü, a Kaparó, a Legényes, a Rostavető, a Három zsidó csárdák
hol az utfélen, hol a faluvégén, hol az erdőszélen. Minden falunak,
minden pusztának a maga csárdája. Minden csárdában zsidó
korcsmáros, magyar szolgalegény. Vendégszobája egyiknek sincs.</p>
<p>De minek is?</p>
<p>Vásározó mester ember legföljebb napközben etet-itat a
csárdában. Ott nem maradna éjszakára Dárius kineséért. Az éjszakát
városban vagy nagyobb faluban tölti. Rossz hire van a vidéknek. A
Dobos tele van kanászszal, juhászszal, szegény legénynyel, tüzhely
nélkül való járó-kelővel. A Sobri-világ elmult ugyan már, de az se
nagyon régen. Sobri elmult, de száz ijafija itt maradt. Ez se meg
nem öregszik, se el nem mulik soha.</p>
<p>Ki jár a csárdába?</p>
<p>Kanász, juhász, szegény legény. De nem azért megy oda, hogy
alugyék ott. Ott ad-vesz, ott csereberél, ott <span class=
"pagenum"><a name="Page_91" id="Page_91">-91-</a></span> csinál
magának jó napot; ott kérdezősködik rokon, koma, atyafi után; ha
vásárra, ha bucsura, ha temetésre vagy gyónásra megy: ott issza meg
üveg borát. S ha leszámolni valója van valakivel: ott békél vagy
ott zuzza be fejét vagy ott töri kezét-lábát ellenségének. Ha pedig
még egy pár rossz czigány is akad: ott dalolgatja el szomoru vagy
vidám dalát. Asszonyát, szeretőjét sohase viszi éjszakára a
csárdába. Mit szólna hozzá a világ? Asszonynak, lánynak nem szabad
az éjszakát kihuzni! Kanásznak, juhásznak, legénynek nem szabad a
csárdában aludni. Alvásra az erdő való és a gunyhó. Életre való
ember csak mulatni megy a csárdába.</p>
<p>Hát a jó nemesség?</p>
<p>Megyegyülés, követválasztás, tisztujitás lesz holnap vagy
holnapután. Két-három kocsira való nemes ember összeverődik. Pipáz,
vitatkozik, nagyot kiált, nagyot iszik. Tele van ugyan csutorája
hatalmas jó borral, de azért megáll a csárdánál. Vagy bekiált, vagy
be is tekint. Kocsija elállja az utat. Nemes ember nem fél se
vármegyétől, se szegény legénytől. Őt nem meri bántani senki. Ő
védi az ország jussát s őt védi a maga jussa. Gyilkos, zsivány,
haramia se mer belekötni. Nemes ember fejét csak nemes embernek
szabad beszaggatni. De annak aztán igazán szabad.</p>
<p>Megvannak-e még ezek a csárdák? Nem tudom, de nem hiszem. Talán
tized része sincs meg. Rég elmult egy nemzedék életkora, mikor ott
jártam utoljára. Mikor saját vármegyémben osztottam az igazságot:
akkor még sok bajom volt ezekkel a csárdákkal. A nyirádi és
<span class="pagenum"><a name="Page_92" id=
"Page_92">-92-</a></span> dobosi erdők oda dülnek a veszprémi
Bakonyra s lopott birka, lopott disznó, véresre vert tarkó,
hajléktalan ember nem igen ügyelt a vármegye határjeleire. Innen
oda, onnan ide akadálytalan volt az erdőn és az éjszakán a
közlekedés. Ma már bizonyára másként áll a világ ott is.</p>
<p>Ugy emlékszem, mintha Kohn lett volna 1855-ben a Kutyafarki
kocsmáros neve.</p>
<p>– Kapunk-e valami jó ennivalót kocsmáros?</p>
<p>– Ennivalót? Azt az egyet nem adhatok.</p>
<p>– Hogy lehet az?</p>
<p>– Péntek este van. Magam se eszem.</p>
<p>Valami istenes zsidó volt ez a Kohn. Vagy pedig nem volt, a mit
adjon, ennivalója. De az éhes gyomor péntek este daczára is
lázongott.</p>
<p>– Csak lesz talán kenyere, bora?</p>
<p>Kohn rá nézett Kohnnéra, Kohnné ránézett Kohnra. Sok vigasztalás
rejlett ebben az összenézésben.</p>
<p>– Kenyeret talán tud adni a Répa.</p>
<p>Ez a Répa volt a szolgalegény. Szolga is, legény is, öregecske
is. Ferkó volt a szent keresztségben kapott becsületes neve.
Tehenet, disznót ő látott el; pénteken este és szombati napon ő
volt a mindenes; ólat, állást, udvart, kocsiszint ő tartott
tisztán; szegény legények titkaiban ő volt az izenethordó. Volt is
a szegény legények közt becsülete.</p>
<p>– Hol az a Répa?</p>
<p>Alig ejtettem ki a szót: jött be a Répa. Mintha tudta volna,
hogy róla beszéltünk. Hozott magával fél kenyeret. Barna, jó izü,
keményre sütött rozskenyeret. <span class="pagenum"><a name=
"Page_93" id="Page_93">-93-</a></span> Adott hozzá sót-paprikát is.
S egy hosszu vastag nyaku osztrák üvegben egy iczcze bort.</p>
<p>Hitvány fagygyugyertya égett a szobában. Borszag, pipafüstszag,
bagariacsizmaszag töltötte tele a szoba levegőjét. A hold arra
Boglár felé már toronymagasságnyira állt a vizek fölött, arczáról
már lemaradt a piros fösték s ezüst fénynyel nézett be az ablakon.
Jobb lesz odakint vacsorálni.</p>
<p>Sovány vacsora, de jól esett. Még Dus János társamnak is jól
esett, a ki pedig a meszes-györöki fokon, mig én a táj szépségein
rajongtam, utra hozott minden kalbászunkat és zsemlénket megette. A
Szigligeti öböl ragyogásából ez a kalbász tetszett neki egyedül. De
azért jóizüen falatozott most is a rozskenyérből.</p>
<p>Földönfekvő vadkörtefa törzsökön üldögéltünk az útparton. Azt
kérdem Répától:</p>
<p>– Hol alszunk az éjjel?</p>
<p>– Ott a gyöpön ni!</p>
<p>Az út tulsó oldalára mutatott a Balaton felé. Óriási kaszáló
terült el félkörben a nádasig s a sarju is már bokán felül ért. Ott
bizony puha fekvés esik, ha az embernek béka a szájába, fülemász a
fülébe, hangya az orrába be nem költözik.</p>
<p>– Megesznek ott a szunyogok Répa.</p>
<p>– Valamit majd csak meghagynak az urfiból holnapra is.</p>
<p>Ez valószinü. Csakhogy a mit meghagynak, nem akarom, hogy holnap
egyék meg. Ez a Répa egyébiránt okos és szellemes embernek
látszott.</p>
<p>– Hová való kend Répa? <span class="pagenum"><a name="Page_94"
id="Page_94">-94-</a></span></p>
<p>– Alsó-Sáskán születtem a Halápi hegy tövében.</p>
<p>Mikor jóllaktunk, átmentünk az uton a gyöpre. A zöld pázsit volt
az ágy, vakandturás a vánkos, csillagos ég a szobamenyezet. Tücsök
a kapus, szunyog a pinczér, őszi bogár a szobalány. Julius végén
voltunk, az őszi bogár már szólt; édes, lágy, méla hangja ott
dalolgatott körülöttünk. A legszebb furulyahang a világon, csakhogy
iczi-piczi. Engem mindig elandalit esténként.</p>
<p>– Egy szűrt vagy lópokróczot nem adhatna alánk Répa?</p>
<p>– Az is kerül.</p>
<p>Nem tudtam elaludni. A szunyogok ellen kalapomat arczomra
kellett volna boritani, de a csillagos égről nem tudtam levenni
szememet. Védelmezni kellett arczomat. Került az álom. A buja
fűnek, üde pázsitnak lágy illata se tudott elszenderiteni. Ébren
voltam, álmadoztam.</p>
<p>Répa Ferkó! Rágondoltam. Furcsa név és furcsa ember. Szegény,
mint a templom egere. Ha szegény nem volna, nem szolgalegény volna.
S nem itt volna a kutyafarki csárdában, erdők alján, nádasok
szélén, szegény zsidó szolgálatában. De jó ember, jó szivvel, jó
lélekkel. Milyen szivesen adott kenyeret is, pokróczot is, jó
tanácsot is. Baja sincs a világgal. Hiszen vidám lélek, bizonyitja
beszéde, gondolkozása. Okos is, mert keveset beszél, csak arról
szól, a miről megkérdik s arról is csak annyit, a mennyi szükséges.
Nem is panaszkodik, nem is dicsekedik.</p>
<hr class="chap" />
<div class="chapter"></div>
<p><span class="pagenum"><a name="Page_95" id=
"Page_95">-95-</a></span></p>
<h2>RÉPA ROZI TÖRTÉNETE.</h2>
<p class="summary">(Répa Rozi menekül. – Sobri Jóskával találkozik.
– Répa Rozit megbecsülik az emberek. – Sobri szerelme. – Egyszer
csak elmarad Sobri örökre. – Répa Rozi elbujdosik. – A tudósok,
nagy urak, együgyüek és szegények szerelme. – Sobri Jóska
fája.)</p>
<p>Répa Ferkó!</p>
<p>Eszembe jut a népdal.</p>
<p>Répa Rozi – Billegében: Játszik a Sobri ölében. A nyakát
általszoritja: Száját csókra igazitja.</p>
<p>Répa Rozi volt Sobri Jóska szeretője. Sobri Jóska volt az ország
legdelibb betyárja. Ifju, bátor, csodaszép, legények büszkesége,
asszonyok bálványa. Vér nem tapad kezén. Kincset nem gyüjt, szegény
embert nem bánt. A mit urtól, paptól, zsidótól elszed: felosztja a
szegények közt. A Bakony az ő országa, száz bujdosó legény
kisérője, csillagos ég szabad hajléka, Répa Rozi a szeretője. Senki
se tudja azt: ki volt apja-anyja. Senki se tudja azt, hol volt
elmulása. Tizenkilencz esztendő óta nincs már róla hír a világban.
Alugyatok tovább vármegyék kormányzói, Sobri Jóska hamvát elhordta
már a szél, hirét-nevét csak kevesen őrzik. <span class=
"pagenum"><a name="Page_96" id="Page_96">-96-</a></span></p>
<p>Hát szeretője őrzi-e még? Él-e még Répa Rozi? Szőke volt-e?
Barna volt-e? Van-e kis hajléka vagy kitaszitották a világba? Vagy
czédán éli világát vagy szive megszakadt?</p>
<p>Rá gondoltam. Róla álmadoztam. Dus János barátom mellettem ott a
pokróczon jó izün hortyogott.</p>
<p>Az edericsi és vitai kakasok szava rég elhangzott. Megkerestem a
Gönczölszekeret. Nagyot hajlott már a rudja, éjfél körül járt az
idő s én még se tudtam elaludni.</p>
<p>Csöndes volt a világ. Talán a föld kerekségén nincs oly hely, a
hol akkora volna a csöndesség, mint a Balatonon, mikor nem fuj a
szél. A nádas lakói is rég elaludtak s még egy se ébredezett.</p>
<p>Egyszer zörgést hallok a csárdánál, mintha járkálna valaki.
Felülök, oda nézek. Répa Ferkó áll a csárda előtt kalap nélkül.
Napkelet felé néz. Talán azt nézi mutatkozik-e már a hajnal?</p>
<p>– Valamit kérdeznék Répa!</p>
<p>– Tessék csak.</p>
<p>– Mennyire van ide a Billege-csárda?</p>
<p>– Valami két óra járás gyalogszerrel.</p>
<p>– Hallotta-e kend ezt a népdalt: Répa Rozi Billegében: Játszik a
Sobri ölében.</p>
<p>– Miért kérdi ezt az urfi?</p>
<p>– Mert kendnek is Répa a neve, meg annak a lánynak is, meg hogy
Billege is ezen a tájon van.</p>
<p>Répa Ferkó hallgatott. Sokáig hallgatott. A tele hold épen az ő
alakjára világitott s én jól oda néztem. <span class=
"pagenum"><a name="Page_97" id="Page_97">-97-</a></span> Akart is
szólni, nem is. Balkezével oldalt hajtotta haját a homlokán. Utóbb
még is csak szólt.</p>
<p>– Hogy nem tud aludni az urfi.</p>
<p>– Eszembe jutott lássa ez a népdal s aztán eszembe jutott a
szegény Répa Rozi. Él-e még vagy hová lett?</p>
<p>– Nagy eset az urfi, látom, hogy jó szivvel emlékszik meg
Roziról, hát csak elmondom, ha már nem akar aludni.</p>
<p>Oda jött hozzám, négy lépésnyire leült az árokpart szélére s
elkezdte beszélni Répa Rozi esetét.</p>
<p>– Igaz, hogy a Rozi az én édes hugom volt, de csak egy
esztendővel fiatalabb, mint én. Ha élne, vagy ha most is él,
harmincznyolcz esztendőnél nem idősebb. Derék, szép, szemrevaló
lány volt, de nagyon szegények, zsöllérgyerekek voltunk, hát el
kellett szegődnünk.</p>
<p>– Én elszegődtem erre-arra, volt több helyem is. A hugom
elszegődött a Diskay uraság malmába a molnármesterhez. Nem messze
van ide az a malom; ott van Kis-Apáti körül az Eger vizén. Nem lett
volna talán rossz helye, de hogy történt, hogy se történt, az
uraság valamelyik rokona rávetette a szemét s elkezdte a lányt
hitegetni, csábitani, csiklandozni. Egy izben nagyon is szorongatta
a lányt, de az se volt röst, ugy föltaszitotta az urat, hogy az a
fogas kerékhez esett; az isten őrizte, hogy kegyetlen halállal meg
nem halt. Mégis nagy eset volt, mert látta a gazda, látták az őrlők
és a cselédek s az az ur boszut esküdött. Nem is maradt ott a hugom
egy pillanatig se, pedig estefelé járt az idő, hanem nyomban
átmenekült az Ürgelyuk csárdába. <span class="pagenum"><a name=
"Page_98" id="Page_98">-98-</a></span></p>
<p>– Az Ürgelyuk csárda ott fekszik a Szentgyörgyhegy lábánál a
kocsiut mellett, a melyen Kis-Apátiból megy az ember Tapolczára.
Alig egypár puskalövésnyire volt a malomtól. Most is megvan s most
is az a zsidó van benne, a ki akkor volt. Ő is csak úgy tudja ezt a
dolgot, mint én. Ismerte is már a hugomat, mert nem egyszer ment
oda borért hugom az őrletők számára. Meglátja a zsidó a lányt, a
mint szomoruan odaér a csárda elé s azt mondja:</p>
<p>– Mi az Rozi? Se üveg, se vászonkorsó, se csutora nincs a
kezedben?</p>
<p>– Nem is borért jövök most, hanem megyek haza, kiléptem a
szolgálatból.</p>
<p>Zsidó ember kiváncsi. Szereti tudni, mi történik a szomszédban.
Addig faggatta a lányt, mig ez el nem mondta az egész esetet.</p>
<p>– Igazad van Rozi, eredj csak haza. De ma már tovább ne menj.
Este van, hajnal előtt haza nem érnél, erdőn-mezőn mit bódorognál
egész éjjel, maradj itt éjszakára.</p>
<p>Ugy is lett.</p>
<p>Csakhogy estére kelve alig egy óra mulva megjött Sobri
tizenketted magával. Az nap valami csetepatéja volt Sümegh körül a
pandurokkal s ide jött nyugodni és éjszakázni. Valami történhetett,
a mi kedve ellen volt, mert mogorván szólt a korcsmároshoz.</p>
<p>– No zsidó, üres-e a csárda, vagy van valaki itt?</p>
<p>– Senki sincs itt, csak a Diskay-malombeli szolgáló, ott bent
van a feleségemnél. <span class="pagenum"><a name="Page_99" id=
"Page_99">-99-</a></span></p>
<p>– Azt a lányt látni akarom!</p>
<p>Rozinak be kellett mennie az ivóba. Ott ült az ivóasztal
közepénél Sobri Jóska, kalapját hátra vágta, a bajuszát pödörgette,
dupla puskája előtte feküdt az asztalon, czifra szüre a szék hátára
téve. Három gyertyatartóban három szál gyertya égett előtte. Ez
volt a szokás minden csárdában, a hova Sobri éjszakára
benézett.</p>
<p>A lány reszketett. Ha a Diskay-uraságnál se volt maradása, mi
lesz most a haramiavezérnél? Hét-nyolcz rabló, haramia ott ivott
már a vezér közelében, a többi pedig kiállt az utra vigyázónak. Az
egyik Kis-Apáti felé, a másik Gyula-Keszi felé, a harmadik Raposka
irányában, két legény pedig Tapolcza felé. Ott lakott a
szolgabiró.</p>
<p>Sobri gyanakodott. Nagyon szép lány volt az én hugom, de annál
inkább gyanakodott. Tudta, hogy a csendbiztosok, pandurhadnagyok
szép lányokkal szokták a hires duhajokat megejteni.</p>
<p>De az én hugomra hiába gyanakodott. Olyan igaz járatban volt az
én hugom, mint a pap, ha gyóntatni megy. Észrevette ezt csakhamar
Sobri is és tovább nem kérdezősködött a lánytól. Csak nézte jó
szemmel. De a lány mégis reszketett.</p>
<p>– Ne reszkess édes hugom. Nem látja az többé fölkelni a napot, a
ki miatt egy hajad szála is meggörbülne. Eredj nyugodtan ki a
konyhába, segits kissé sütni-főzni a zsidó asszonynak, mert éhesek
vagyunk. Azután aludd ki magad kedvedre, de szó nélkül reggelre se
menj el a háztól. Talán lesz még egy szavam hozzád. <span class=
"pagenum"><a name="Page_100" id="Page_100">-100-</a></span></p>
<p>A leány kiment a zsidó asszonynak segiteni. Sobri utána nézett,
mig csak ki nem ment az ajtón. De a mikor betette maga után az
ajtót, még akkor is utána nézett. Mintha fekete tüzes két szemével
az ajtón keresztül is látta volna azt a lányt.</p>
<p>Magához intett két legényt. Mógort és Fűmagot. Azt mondta
Mógornak:</p>
<p>– Peti, menjetek át a Diskay-malomba. Mondjátok meg a molnárnak,
hogy menjen be sebten az urasághoz; ha éjfélkor lesz is: költse föl
az uraságot; az uraság pedig, ha görcs van is az ujjaiban, azonnal
irjon becsülettudó levelet, a melyben szánja-bánja bolond
tüzességét és szive szerint való bocsánatot kér a lánytól
mindazokért, a melyeket ellene vétett, de még azokért is, a
melyeket ellene gondolt. A levélre pedig irja rá, hogy ez a levél
adassék Répa Rozi becsületes szolgáló lánynak az Ürgelyuk
csárdában. Mondja meg a molnár az uraságnak azt is, hogy ha pedig ő
azt a levelet meg nem irja a ti szavatokra, akkor oda megyek hozzá
én magam még ezen az éjszakán, legyen is rá elkészülve jól s majd
az én szavamra aztán megirja azt a levelet, csakhogy akkor a fülét
ragasztom rá pöcsétnek.</p>
<p>Mógor és Fümag szó nélkül felálltak, magukra keritették a szürt,
hónuk alá vették a puskát s mentek utjokra.</p>
<p>Sobriék pedig ettek, ittak, jól mulattak, jól aludtak.</p>
<p>Csak a vezér nem aludt. Fejét könyökére hajtá s nézte azt a
barna faggyúgyertyát, mely ott serczegett előtte s melynek kanóczán
izzó gombák alakultak <span class="pagenum"><a name="Page_101" id=
"Page_101">-101-</a></span> a halavány lángtól. Senki se merte
elvenni a gyertya hamvát, mert a vezér nem szerette, ha a
hamvvévővel előtte kotorásztak. A Rozi is alhatott nyugodtan, Sobri
se meg nem nézte, se nem kérdezősködött utána. Mintha elfelejtette
volna.</p>
<p>Pedig dehogy felejtette el.</p>
<p>Alig pirkadt a hajnal: fölkelt a lány. S alig lépett ki a lány
az udvarra: ott állt előtte Sobri Jóska. Kezében volt a levél,
melyet két legénye még hajnal előtt meghozott a
Diskay-uraságtól.</p>
<p>– Jó reggelt hugom.</p>
<p>– Adjon isten kendnek is.</p>
<p>– Tudsz-e olvasni hugom?</p>
<p>– Tanultam is, tudok is.</p>
<p>– Ezt a levelet hozták neked az éjjel.</p>
<p>Neki adta a levelet. A lány felbontotta, elolvasta, a szeme is
könybe lábbadt. A becsülete, jó hirneve immár tiszta.</p>
<p>Sobri ekkor azt mondta:</p>
<p>– Volna még egy szavam édes hugom. Egyszer láttalak életemben,
de mintha mindig ismertelek volna, a mióta élek. Ugy érzem, mintha
a szivemhez nőttél volna. Egész éjjel nem hunytam le a szememet,
csak te rólad gondolkoztam. Visszamehetsz a malomba, ha jónak
látod. A hajad szála se görbül meg. Elmehetsz haza is, ha jobbnak
gondolod. Bizonyosan akad szerencséd, mert derék, jó, szemrevaló
teremtés vagy. De ha jó szemmel nézhetsz rám, jó szivvel lehetsz
hozzám, elviszlek téged ide nem messze a Billege csárdába jó
<span class="pagenum"><a name="Page_102" id=
"Page_102">-102-</a></span> emberek közé. Légy mátkám, légy
galambom, légy hüséges szivbelim. Hol elmegyek tőled, hol megjövök
hozzád, de mindig a tied leszek. Szegény legény vagyok, de Sobri
Jóska vagyok. Vigyáznak, kergetnek, halálra keresnek. De egyszer
csak vége lesz a hejsze-hajszának s ha te is ugy akarod s ha isten
is ugy akarja, valamikor meglesz az esküvőnk is. Gondold meg hát
édes hugom. Vagy mégysz vissza a malomba, vagy mégysz haza jó
anyádhoz, vagy jösz velem Billegébe.</p>
<p>Megfogta a lány kezét. A lány lesütötte szemét s azt
felelte:</p>
<p>– Ha ugy rendelte az isten, megyek kenddel Billegébe.</p>
<p>Hejh hogy ütötte össze bokáját Sobri Jóska, csak úgy pengett a
sarkantyu! Hogy kapta karjára, hogy kapta csókjára a lányt, csak
ugy csattogott a lánynak ajka! Hogy rugta be Sobri Jóska a csárda
rozzant ajtaját s hogy rivallt be a legényekhez!</p>
<p>– Gyerekek héjh, talpra hát, vagy hétszámra akartok aludni?</p>
<p>Pedig alig aludtak még egypár órát. De azért egy pillanat alatt
talpon állt valamennyi. Sobri pedig kezénél fogva megmutatta nekik
a piruló lányt.</p>
<p>– Ide nézzetek, itt az én szerelmem, szivbéli jegyesem, igaz hű
mátkám. Ha sors ugy akarja, szerencse ugy hozza, isten ugy
rendelte: esztendőre vagy kettőre ott leszünk együtt a
menyegzőnkön!</p>
<p>Az öreg Milfajt, a legrégibb duhaj tudta, mi a rend.</p>
<p>– Az isten áldjon meg benneteket Jóska e tisztes leánynyal
együtt, kivánjuk tiszta szivvel mind közönségesen. <span class=
"pagenum"><a name="Page_103" id="Page_103">-103-</a></span></p>
<p>A duhajok egymásután oda mentek a vezérhez s mindegyik elmondta
a maga áldását Sobrinak is, Rozinak is.</p>
<p>Csak Pap Andor morgott még azután is, a hogy áldását
elmondta.</p>
<p>– Asszony: vesződség; szerető: keserüség. Utra menőnek üres zsák
is teher a vállán. Minek nekünk a menyasszony? Minek nekünk
akármiféle asszony?</p>
<p>Igy lett az én hugom Sobri Jóska szeretője. Igy ment oda a
Billege csárdába s igy maradt ott.</p>
<p>A csárdás jó embere volt Sobrinak. Félt is tőle, szerette is,
élt is utána. Jóravaló asszony volt a felesége. Nem is ugy, mint
cseléd, hanem ugy, mint édes lányuk volt ott az én hugom.</p>
<p>De Sobri se volt rossz ember, isten nyugossza, akárhol van.
Mondjanak rá akármit, tudom, hogy a vármegye halálra kereste is,
rosszat mondani nem tud róla senki. Rozit pedig igazán szerette,
mindig megbecsülte, széltől is megóvta, rossz emberek nyelvétől
ugyancsak őrizte. De még ezzel se elégedett meg. Hanem tudtára adta
főbirónak, pandurok hadnagyának, hogy a Rozi hugomnak bántódása ne
légyen. Mert ő ugyan még egy varjufióknak se ontotta vérét, nem is
ontja, de ha Rozi hugomat bántják: minden csepp könyéért az urak
vére folyik s olyan boszut áll, hogy maradékról maradékra
megsiratják.</p>
<p>De nem is bántották soha. Hanem a mikor megtudták, hogy a hugom
hol van s hogy ő a Sobri szivbeli mátkája: elmentek abba a rongyos
csárdába még <span class="pagenum"><a name="Page_104" id=
"Page_104">-104-</a></span> az urak is Tapolczáról, Halápról,
Badacsonyból, Keszthelyről, hogy hugomat megláthassák. De olyan
becsülettel beszéltek vele, mint egy uri kisasszonynyal.</p>
<p>Akkor támadt az a dal is: Répa Rozi Billegében – Játszik a Sobri
ölében. Pedig dehogy játszott. Sobri Jóska sokszor megjött, meg is
ölelte, meg is csókolta mátkáját, de különben ugy bánt vele, mintha
templomban lettek volna s a feszület nézett volna rájuk. Pedig csak
abban a rongyos csárdában voltak s rájuk nem mert volna nézni
senki.</p>
<p>De mit tett még Sobri Jóska? El nem hinné azt senki. Sok
bujdosó, sok szegény legény, sok szökött katona ment hozzá, vegye
fel őt is a seregébe. Kit fölvett, kit nem. De a kit fölvett, annak
az élő istenre meg kellett fogadnia, hogy ha Sobrinak valami baja
esik, az én hugomat el nem hagyja, inségre jutni nem engedi,
betegségében gondját viseli s örökké megbecsüli.</p>
<p>Meg is tartotta fogadását mindenki.</p>
<p>Egyszer aztán Sobri Jóska hosszu időre elmaradt. Ennek épen
tizenkilencz esztendeje.</p>
<p>Rozi hugom várta-várta. Eljárt a templomba s imádkozott buzgón a
jó istenhez, hogy az ő vőlegényét hozza vissza. Hire járt, hogy
eltünt, elmult, elbujdosott. Még olyat is beszéltek, hogy
fölakasztották.</p>
<p>Az én hugom nem hitte ezt. Maga Sobri mondta neki:</p>
<p>– Engem Rozi föl nem akasztanak, akárki mondja, el ne hidd. Még
ha saját szemeiddel látnád: akkor se hidd el. Az árnyékom lesz, nem
én magam. <span class="pagenum"><a name="Page_105" id=
"Page_105">-105-</a></span></p>
<p>De azt se hitte el, hogy elbujdosott. Hogy is hihette volna el,
hogy őt elhagyhatta?</p>
<p>Mikor utoljára elváltak, az uzsai puszta felé ment el Sobri.
Hugom elkisérte a billegei majorig. Szegény hugom kiült az utszélre
s órákig el-elnézett az uzsai puszta felé. Arra ment el Sobri,
onnan kell neki visszatérni. Ünnepnapokon elment messze föl a
völgyön, uton, erdők nyilásán; nézett, hallgatózott, szentül hitte,
hogy találkozik majd Sobrival, milyen jól esik majd annak, hogy ő
eléje ment.</p>
<p>Hiába!</p>
<p>Két esztendő is elmult már, de Sobri csak nem jött. Szegény
hugom hervadt, fogyott, fejét bubánatnak adta. Nem hallgathattam
keserves panaszát, nem nézhettem omló könyeit. Kiléptem a
szolgálatból s elmentem Sobri után kérdezősködni. Kenyerem nem
volt: kéregettem. Ruhám rongyossá lett, viseltem rongyosan. Három
vármegyét bejártam, de Sobri hirét nem hallottam. Hanem azt
hallottam, hogy Sobri nem is volt Sobri, hanem nagy ur volt, nemes
ur volt s egyszer csak megunta a betyáréletet, letette a
duhajruhát, felöltötte selyem dolmányát s most nagy úr Pesten,
talán főispán is.</p>
<p>Ezt nem mondtam meg szegény hugomnak. Elemésztette volna magát,
ha ezt meghallja. És azután magam se hittem.</p>
<p>Egyszer ugy két esztendő mulva megjött Pap Andor. Este jött a
csárdához, lábujjhegyen csoszogott be az ivóba, sugva hívta félre
hugomat. <span class="pagenum"><a name="Page_106" id=
"Page_106">-106-</a></span></p>
<p>Boldog isten – alig lehetett ráismerni. Feje hajlott, teste
görnyedt, képe borostás, bajusza kuszált. Pedig milyen legény volt
az Sobri idejében.</p>
<p>– Hol a Jóska, bátyámuram?</p>
<p>– Ne kérdezd Rozi hugom.</p>
<p>– Hol van Jóska? Hol a vőlegényem?</p>
<p>– Megmondom hát Rozi hugom. Erdő szélben, hegy tövében, hársfa
árnyékában, virág nyilik körülötte, senki se üldözi, senki se
háborgatja. Arra napkelet felé van, onnan jövök tőle, messze sincs
ide s mégis megöregedtem, mire ideértem.</p>
<p>S elmondta Sobri Jóska halálát és utolsó perczeit. A hogy
történt két év előtt Tolnavármegyében, Lápafő határában.</p>
<p>Nem is lehetett az másként. Mert hiszen ha Sobri meg nem halt
volna, a hogy őt az én hugom szerette, ide neki vissza kellett
volna jönnie.</p>
<p>Szegény Rozi hugom!</p>
<p>Se élő, se holt nem volt, mikor ezt a hirt biztos embertől
meghallotta. Gondolta ő már, hogy igy kellett annak történni. De
azért mégis ugy fájt a szive, hogy én nem tudtam nézni. Pap Andor
megfogta a fejét, talán mindjárt összeesett volna.</p>
<p>– Bár elvett volna az isten engem is vele együtt. Mi volt az
utolsó szava?</p>
<p>– Utolsó szavát nem hallottam, mert a mikor a katonaság
körülvett bennünket s pajtásaink már elvesztek vagy kézre kerültek,
én odább álltam s egy dombos csalitba menekültem, de a mint a domb
oldaláról <span class="pagenum"><a name="Page_107" id=
"Page_107">-107-</a></span> visszanéztem: akkor még Sobri ott állt
egy nagy fa mellett. Hanem egy órával előbb, mikor az erdőszélben
összejöttünk, akkor azt mondotta: »Gyerekek, ma nehéz sorunk lesz,
ha engem baj ér, a mit fogadtatok, megtartsátok, az én mátkámat,
mig éltek, el ne hagyjátok!« Én Rozi hugom, nem is hagylak el
téged, azért jöttem ime hozzád, pedig most már az én életem kutyát
se ér.</p>
<p>Ugy sirt, ugy zokogott szegény hugom, könnye ugy omlott, mint a
záporeső. De mégis oda fordult Pap Andorhoz.</p>
<p>– Köszönöm kendnek bátyámuram, szives jó indulatját, de én nem
akarok terhére lenni senkinek, az isten megsegit engem.</p>
<p>Hiszem, hogy meg is segitette, csak azt nem tudom, milyen
uton-módon. Elbucsuzott másnap édes anyánktól, harmadnap én tőlem s
elbujdosott. Azt mondta, hogy Sobri Jóska sirját megy
fölkeresni.</p>
<p>Sohase láttuk többé.</p>
<p>Megtalálta-e Sobri sirját vagy él-e még valahol, vagy a szive
megszakadt vagy neki ment a Balatonnak: nem tudja megmondani senki.
Pedig messze földről jövő emberektől én is sokáig kérdezősködtem
utána.</p>
<p>Igy végezte Répa Ferkó a szomoru történetet. Mire elvégezte,
világos reggel lett, csak épen hogy a nap még nem bujt ki a
Balatonból. Hanyatt feküdtem, a vakandturáson nyugodott fejem, ugy
hallgattam. Nem szóltam közbe, nem kérdezősködtem, nagyon elfogta
képzeletemet Répa Rozi alakja s életének és szerelmének
története.</p>
<p>Csodálni való is ez. Nem a történet, hiszen az mindennapi. A
szeretők egyike meghal vagy elhidegszik, <span class=
"pagenum"><a name="Page_108" id="Page_108">-108-</a></span> vagy
hütlenné válik s a másik aztán vagy utána hal, vagy vigasztalódik
vagy hütlenséggel fizet a hütlenségért. Tizezer regényben és
százezer elbeszélésben megirták ezt már igazi és nem igazi költők.
Szétfoszlik az eszmény, vagy eltünik vagy utálatossá lesz s a beteg
sziv aztán vagy megromlik, vagy kigyógyul, vagy elszárad, vagy
megszakad.</p>
<p>Én csodálom azt a mélységet, erőt, fenséget és tisztaságot, mely
otthon van a szegény ember, szegény lány szerelmében is. S a mely
oly ritkán van otthon a társadalom fensikján élő lelkek
szerelmében.</p>
<p>Mi a szerelem?</p>
<p>Agynak müködése, mint a gondolkozás.</p>
<p>De a gondolkozás mértékében kiszámithatlan különbség van az
emberek közt. Az egyiknek agya független tud lenni érzéstől,
szenvedélytől, önimádás babonájától, – a másiké nem. Az egyik a
csillagok nyomait méri föl s ezer esztendős jövendőnek javulására
dolgozik, hogy a születendő nemzedékek jobbak s boldogabbak
legyenek, mint mi. S a másik gondolkozás a teremtés legnagyobb
ügyének a kamatláb változásait tekinti. Newton és Shakspeare agya
az istenekkel száll versenyre s a földhöz ragadt szegény ember agya
elvész abban a kérdésben: mit eszik holnap s miként szerzi be téli
gunyáját?</p>
<p>A szivek közt nincs akkora különbség.</p>
<p>A szegény lány szive ugy érez, mint a királylányé s a betyár ugy
megőrzi szerelmének titkait, mint a lovag. Észszel, tudománynyal,
magas miveltséggel keveset törődik a sziv. A legtudósabb elme s a
legmagasabb gondolkozás <span class="pagenum"><a name="Page_109"
id="Page_109">-109-</a></span> mellett is satnya és nyomorék
maradhat a sziv s erővel és érzések gazdagságával lehet tele a
nyájőrző tanulatlan bojtárgyereknél is.</p>
<p>Miért van ez?</p>
<p>Érzéki dolog a szerelem s az érzékek mindenkinél egyenlők. Igy
tanitják a tudomány emberei. De ez nem megoldás. Hiszen az agy és a
gondolkodás is érzéki dolog s ebben mégis óriási változást idéz elő
a tanulás és a miveltség.</p>
<p>A bölcseség arany, a bölcselkedés aprópénz. Keveset adnak érte,
elvesztése se nagy kár, rozsda is megeszi. A tudós elmék, erős
gondolkozók, számitás emberei bölcselkedésük mértéke alá vonják
szivüket, szerelmüket.</p>
<p>Megengedjék-e erősödni az érzést? Nem lesz-e ez akadály életük
utján? Nem árt-e meg az egészségnek? Melyik lánynak szerelme lesz
biztosabb, kényelmesebb és hasznosabb? Mit nyerhetünk ezzel? Mit
veszthetünk amazzal? Melyik gyümölcsöz jobban és gyorsabban?</p>
<p>Ez az elmék bölcselkedése. S minél kisebb úr a sziv, annál
nagyobb ur a bölcselkedés s annál hitványabb a szerelem. A hatalom
és miveltség birtokában lévő ugynevezett nagy családoknál a
szerelem nagyon hasonlit a vállalathoz. Tárgyalás, alku,
megegyezés, mérleg, egyensuly, szállitás, kölcsönös érdekek
méltányos kiegyenlitése s gyakran per, felszámolás, csődbe
jutás.</p>
<p>Itt már a szerelemnek alapszabályai vannak, mint a
részvénytársaságnak. Itt már aztán vigyáznak arra, hogy az egyes
szakaszok ellen senki se vétkezzék. Az »élek érted, meghalok
utánad« nincs bent a szakaszokban. Ezt nem hagyná jóvá se a
törvényszék, se a miniszter, <span class="pagenum"><a name=
"Page_110" id="Page_110">-110-</a></span> se a közgyülés. A »hűség«
benne van az alapszabályokban. De föltételhez és birságokhoz kötve.
A ki megszegi a hűséget: fizet ennyit és ennyit. S mig fizetni tud:
fennáll a szerelem szegett hűséggel is. De a ki nem tud fizetni:
azt kilökik a vállalatból. Annak többé nincs joga a hűséghez, a
szivhez, a szerelemhez.</p>
<p>S minő fenség az, a mikor a társadalom magasán is néha előáll a
sziv s nem engedi magát megkötözni vagy széttépi kötelékeit s
elveri maga mellől az alkuszokat, birákat, ügyvédeket,
közbenjárókat s a számitás és bölcselkedés egyéb szállitóit!</p>
<p>Igy kellene lenni mindig s mindenütt.</p>
<p>Igy volt annál az erdei duhajnál, a kinek a neve egykor Sobri
Jóska volt. S igy volt annál a nyomorult lánynál, a ki addig élt, a
meddig szeretett s a mikor szeretője meghalt, ő is elmult utána
örökre.</p>
<p>Mig e sorokat irom: az alatt tudósit egy barátom, hogy Sobri
fáját a lápafői határban néhány év előtt kivágták s körülötte a
csalitot is kiirtották. »Sobri fája.«. Igy nevezte a nép. A melynek
oldalához utolsó harczában puskáját támasztotta; a melynek
árnyékában magát agyonlőtte; s a melynek tövében fiatal szép testét
eltemették. Az arra menő megállt a fánál s egy sóhajjal vagy egy
áldással gondolt arra, a ki ott porladozik. Együgyü léleknek már ez
a természete.</p>
<p>Vajjon Répa Rozi látta-e ezt a fát? Megölelte-e, megcsókolta-e,
könyeivel megáztatta-e, mielőtt szerető lelke visszaszállt a
végtelenbe, a honnan származott?</p>
<hr class="chap" />
<div class="chapter"></div>
<p><span class="pagenum"><a name="Page_111" id=
"Page_111">-111-</a></span></p>
<h2>SZENTIRMAY JÓZSEF.</h2>
<p class="summary">(Branyiszkó ostroma. – Az orosz ágyugolyó. –
Flórenczben. – A mogorva kapitány és vidám felesége. – Az olasz
hazafiak. – Szentirmay nem szerette a pénzt. – Tuli és a
királyasszony. – A magyar bor.)</p>
<p>– – Mikor a nap fölkelt: akkor aludtam el. Talán két óra
folyásig aludtam. Mikor fölébredtem, Répa Ferkó már nem ült
mellettem az árokparton, hanem utitársam mosdott a harmatban s
törülközött zsebkendőjével. Némely madár is megmosdik a harmatban,
a hiu lány is megcselekszi, akkor nekem is jól esett.</p>
<p>Szigligetben reggeliztünk.</p>
<p>A vár omladékait összejártam. Ott is találtam egy kis
juhászbojtárt, kerepőt faragott egy döledék fal árnyékában. Ennek
is Répa volt a neve, de ez se Sobriról, se kedveséről nem tudott
semmit.</p>
<p>Még nem volt dél, a mikor Badacsony hegyére értünk. Napkeleti
oldalán értük el a csodálatos szépségü hegyet. Csakhogy akkor nem
várt bennünket a parton Szentirmay József. <span class=
"pagenum"><a name="Page_112" id="Page_112">-112-</a></span></p>
<p>Mint várt most, mikor Gyulai Pál ur kiugrott a csónakból, hogy
minél előbb szilárd talajt érezzen lába alatt.</p>
<p>Hatalmas szép férfialak volt ez az én derék barátom
Szentirmay.</p>
<p>Széles váll, domboru mell, egyenes derék, piros arcz,
oroszlánfej, de kék szemekkel, állandó mosolylyal.</p>
<p>Jókedvü igaz magyar ember. A minőt én szeretek. Jó kedve sohase
szünt meg. Még akkor se, mikor Branyiszkót ostromolta. Még akkor
se, mikor az oroszszal ütközött s az orosz ágyugolyó egyenesen
derékban találta. Még akkor se, mikor a függetlenségi harcz végén
besorozták s Olaszországba hajtották.</p>
<p>Mert hogy honvéd volt, tiszt volt, vitéz volt: természetes.</p>
<p>Valami honvéd-vadász-zászlóaljnak volt főhadnagya.</p>
<p>Mikor Branyiszkót ostromolták s pár utforduló sánczot bevettek:
a véletlen Guyonnal hozta össze, a vakmerő tábornokkal. A tábornok
valami ok miatt toporzékolt haragjában. Pedig a golyók ott
fütyörésztek körülötte. Látta, hogy a rózsásképü fiatal szőke
vadásztiszt mosolyog. Pedig hideg is volt a tél miatt, meleg is
volt a csata miatt.</p>
<p>– Mit nevet ön?</p>
<p>– A németet tábornok ur.</p>
<p>– Mi van azon nevetni való?</p>
<p>– Az, hogy mindjárt kiverjük minden állásából. Nézze tábornok
ur, minden német jobbra-balra tekintget, mintha jobbról-balról
félne s mintha azt keresné, <span class="pagenum"><a name=
"Page_113" id="Page_113">-113-</a></span> merre könnyebb futni. Ha
meg akarná állását tartani: mereven nézne ránk, mint a sas.</p>
<p>Igaza volt.</p>
<p>A tábornok jól megnézte látó csövével a hegyoldal német
csapatait s rögtön észrevette maga is, hogyan tekintget
jobbra-balra a legénység.</p>
<p>Jó jel volt. Elismerésül kezet szoritott a fiatal hadnagygyal s
azontul neki is jó kedve lett.</p>
<p>– Hát a mikor az orosz ágyugolyó derékban találta.</p>
<p>Valahol a Hegyalján verekedtek az oroszokkal.</p>
<p>Szentirmay zászlóalja egy domb oldalán állt szálas nyárfaerdőbe
vonulva. Az orosz seregnek, ha kifejlődni akart s előre akart
hatolni, ezt a zászlóaljat az erdőből ki kellett verni. A vadászok
azonban ügyesen lőttek, bátran megálltak; lovassággal nem lehetett,
szuronyrohammal nem volt tanácsos őket megtámadni. Védték őket a
szálas fák. Az orosz vezér tehát egy félüteg nehéz tábori ágyut
vezényelt ellenük s lőtte az erdőt alattuk, fölöttük,
körülöttük.</p>
<p>Lőhette azt. Nevették azt a jókedvü honvédvadászfiuk.</p>
<p>Pedig nem egészen nevetséges ez a hadi játék. Erdei nagy szálfát
ugyan tábori ágyu le nem dönt, de az ember egy pillanatig se
biztos, hogy a lelőtt, letördelt, leszaggatott faágak a szemét ki
nem ütik. Érdekes állni az ilyen ágyutüzben. A karvastagságnyi ágak
ugy hullanak, mint a záporeső s az irtóztató zúgás, recsegés még az
ágyu hangjánál is jobban rázza a lelket.</p>
<p>Szentirmay látta, hogy az orosz egyelőre csak ágyuval akar
dolgozni. Odaszólt zászlóaljához: <span class="pagenum"><a name=
"Page_114" id="Page_114">-114-</a></span></p>
<p>– No fiuk, mi is rágyujthatunk, ha az orosz rágyujtott.</p>
<p>Szentirmay a pipát értette. Neki nem volt ágyuja.</p>
<p>Oda állt egy félölnyi vastag nyárfa mögé, hátát neki támasztotta
a fának, elővette makra-pipáját, megtömte dohánynyal, kicsiholt s
az égő pudvát rátette a dohányra, sőt már a kupakot is rászoritotta
a pipára.</p>
<p>De szippantani már nem volt ideje. Esett hasra, csak ugy zuhant.
Az a nagy fa, melyhez támaszkodott, ugy ütötte hátba, mint a
menykő. Egy tizenkét fontos orosz ágyugolyó épen a fa közepének
ment neki s az lökte meg a fát. Ha az a fa ott nincs, Szentirmayt
derékban ugy vágja ketté az ágyugolyó, mintha ollóval szelték volna
kétfelé. Az az ágyugolyó épen a derekának tartott.</p>
<p>Legényei oda ugranak, a mint látják, hogy a földön fekszik.</p>
<p>– Hadnagy uram, itt vagyunk! Csak nincs valami baj?</p>
<p>– Van fiaim, van!</p>
<p>Nagyot szippantott a pipán, de nem jött a füst.</p>
<p>– Az a baj fiaim, hogy a pipám kialudt. Ujra ki kell csiholnom.
Adta muszkája, mennyi bajt csinál az országban.</p>
<p>S szedte elő készségét, szerszámát, hogy kicsiholjon. De már ezt
a fiuk nem engedték hamarosan. Dörgő éljen-rivalgással fölemelték a
hadnagyot s megmutatták a muszkának. Ma is töri még a fejét a
muszka, miért örültek, miért kaczagtak, miért éljeneztek a honvédek
olyan nagyon?</p>
<p>Mikor a harcznak vége lett: besorozták osztráknak őt is.
Közlegénynyé tették s gyalog hajtották Olaszországba. <span class=
"pagenum"><a name="Page_115" id="Page_115">-115-</a></span> Adtak
rá komisz ruhát, de olyan rongyosat, piszkosat, hogy igazi
osztráknak nézhette mindenki. Sebaj. Neki jó kedve volt örökké.</p>
<p>Lelkes barátja akadt az utban. Burián pesti ügyvéd. A kit később
egyenes termetével, hosszu szakállával, tekintélyes komolyságával
együtt minden ember ismert és tisztelt Budapesten. Szentirmay
mérnökségre, Burián ügyvédségre készült; Pesten már jó ismerősök
voltak, Olaszországban ismét összekerültek s gyöngéd barátságuk
halálukig tartott.</p>
<p>Hogy történt, hogy se történt, Szentirmayt mint besorozott
osztrák katonát Florenczbe helyezték. Egy kegyetlen szivü mogorva
kapitány kezére került. Csakhogy ennek volt egy kegyes szivü vidám
kis felesége s két apró porontya. A mint a kis feleség meglátta
Szentirmayt: ennek deli termete, mosolygó ifju Apolló-arcza rögtön
szemébe tünt s nem nyugodott addig, mig őt a mogorva férj oda nem
rendelte magához privátdinernek.</p>
<p>Hamis szeme volt a menyecskének. Két nap alatt már mindent
kinézett a privátdinerből. Azt is, hogy magyar fiu; azt is, hogy
mivelt fiu; azt is, hogy jókedvü fiu; azt is, hogy tiszt volt, hogy
kitünően tud rajzolni, gyönyörü hangon tud énekelni s hogy
egyáltalán nem arra való, hogy csizmát tisztitson, szobát söpörjön,
piaczra járjon, a konyhára fát, vizet hordjon s a menyecske
kutyáját sétáltassa s két kis porontyát mulattassa.</p>
<p>Hohó! Álljunk csak meg kissé. Talán mégis arra való, hogy a két
kis porontyot mulattassa s azon kivül a menyecskét rajzolni és
dalolni tanitsa. <span class="pagenum"><a name="Page_116" id=
"Page_116">-116-</a></span></p>
<p>De nagyon is arra való!</p>
<p>Nehány hét mulva Szentirmay katonai ruhában járt ugyan, de se
privátdiner nem volt, se a katonai gyakorlatokra menni s mindenféle
katona-munkát végezni köteles nem volt. E helyett mulattatta a két
kis porontyot s tanitotta a menyecskét.</p>
<p>De nem ingyen.</p>
<p>Hanem bizonyosan azt mondta a két kis porontynak:</p>
<p>– Hé kölykek, mogorva kapitányomnak osztrák porontyai! Ide
hallgassatok rám! Én ugyan játszom veletek, szépséges mamátokat is
megtanitom dalolni és rajzolgatni s a mellett itt is maradok
katonának, a meddig innen el nem mehetek. Meg is kapom én ezért a
fizetést jó szóban, körömfaladékban, meleg kézszoritásban, édes
mosolygásban s ki tudná, mi másban. De ez nekem, adta osztrák
porontyai, mind nem elég. Hanem van nekem itt egy Burián nevü jó
barátom, adjatok annyi szabadságot annak is, a mennyi nekem jut.
Azután van nekem itt Florenczben egy-két hires honfitársam, egy
híres festőmüvész s annak fiai, a kiket már hazulról ismerek. Az
öreg Markó és családja. Szabad járásom legyen nekem oda mindenkor.
És végre nagyon szeretem az olasz hazafiakat. A kik minden
osztrákot a pokolra kivánnak. A kik élnek, dolgoznak, rajongnak és
meghalnak a szabadságért. A kik ellen apátok és bajtársai irtó
háborut viseltek s a kiket ma is börtönre, golyóra, kötélre
keresnek. Hadd mehessek én ezek közé szabadon, hadd mulassak velük
igazán s hadd szidjam én az osztrákot velük együtt kedvemre.
<span class="pagenum"><a name="Page_117" id=
"Page_117">-117-</a></span> Nosza tehát kis osztrák porontyaim,
mondjátok ezt meg a mamának, mama a papának, papa a generálisnak,
mert különben én többé se veletek, se mamátokkal nem játszom.
Dörgöm-morgom-csikorgom-adta osztrák porontyai!</p>
<p>A két poronty meghallgatta a kemény szót. Az egyik lehetett
három éves, a másik két éves. S bizonyosan eljárt mindakettő a nagy
megbizatásban. Mert az én jó Szentirmay barátom ettől kezdve teljes
szabadsággal mulathatott Florencz városában.</p>
<p>Mindennapos volt a Markó-családnál. Benső, gyöngéd barátság
erősödött meg köztük. Rajzban, épitészetben, müizlés nemesitésében
kincset gyüjtött Markóék segitségével ifju lelke.</p>
<p>Burián barátja is szabadon járt-kelt ezután. Együtt töltötték
napjaikat. Együtt vigadtak sorsukon s busultak hazájok
állapotján.</p>
<p>De megismerkedett a fiatal olasz hazafiakkal is. Hajh minő
lelkek voltak ezek! A honfikeserüségnek és honfirajongásnak minő
mérhetlen tengere zajgott ezek szivében! A tüzokádó lángja nem ég
akkora tüzzel, mint a hogy égett ezekben a gyülölet a pápai uralom
ellen, a német betolakodás ellen és a szanfedisták ellen. Ha az
olasz nemzet még egyszer olyan nagy tudna lenni, mint volt akkor, a
mikor szerencsétlen volt! Ha a magyar nemzet úgy tudná ellenségét
gyülölni, mint tudta az olasz! Ha mindig úgy tudna gyülölni, mint a
hogy tud néha verekedni!</p>
<p>Szentirmay és Burián el-elment mulatni egyik-másik Albergóba s
annak titkos szobájába az olaszokkal. <span class=
"pagenum"><a name="Page_118" id="Page_118">-118-</a></span>
Bámulta, szerette, csókolta, itatta az olasz a magyar fiut. Egy
florenczi ifju gróf majd megette Szentirmayt.</p>
<p>– Mit bámulsz rajtam olasz?</p>
<p>– A magyart bámulom! Hát ti vagytok a magyarok! Mindig, mindig,
régóta látni akartalak benneteket. Kezed is megcsókolnám, ha nem
nevetnél. Mi vagyunk húsz millió, ti vagytok öt millió. A mi
gazdagságunk és miveltségünk harmadfél ezer esztendős, a tietek
száz esztendős. Mi palotákban élünk, ti a pusztán. Mi óriási
templomokban, müvészetnek fönséges csarnokaiban imádjuk az istent s
szerezzük meg a tudományt, ti pedig ott őgyelegtek erdőn, mezőn,
szabad ég alatt. Nyugati mivelt nemzet vagyunk, ti pedig ázsiai
hunnok, tatárok. Minket is legyőzött a német, titeket is. De ti
magyarok legalább megvertétek a németet igazán, porba gázoltátok
lobogóját, hátához paskoltátok gőgjét s megtanitottátok futni és
segitség után rimánkodni. Ti is véreztetek, de győztetek is. Mi
csak véreztünk!</p>
<p>Kicsordult az olasz ifju szeméből a köny. Igy adta okát annak,
miért bámulja a magyart, ha osztrák baka is ez.</p>
<p>Itt találkozott egy szegedi fogolylyal, valami Bixio
nevűvel.</p>
<p>A magyar kormány, mikor 1848-ban Szeged várát átvette, a várnak
földalatti nyirkos oduiban több mint száz foglyot talált, köztük
sok olaszt. Nagyobb része olasz volt. Megkérdezte az osztrák
kormányt: kik ezek? Miért vannak elitélve? Mikor szabadulnak, hová
valók? A bécsi kormány nem tudta. El se voltak ezek itélve.
<span class="pagenum"><a name="Page_119" id=
"Page_119">-119-</a></span> Olasz hazafiak voltak s elhozták őket a
Tisza mellé, eldugták őket Szegeden a föld alá, ott haljanak meg,
ott rothadjanak el. A magyar kormány egyszerüen haza eresztette
őket.</p>
<p>Haza! De merre, hogyan?</p>
<p>Utba esett Ausztria s Ausztriában megint elfogdostak belőlük egy
csomót.</p>
<p>Elfogták ezt a Bixiot is. Ő azonban Udine körül kisérőjét
leszurta és megszökött. Szerencsésen eljutott a piemonti király
seregéhez s oda állt be katonának. »Még egy átkozott németet
megölni s azután meghalni«: ez volt örökös jelszava.</p>
<p>Szentirmaynak sok följegyzése volt Bixio elbeszéléséből. Minő
borzalmak pihennek e följegyzésekben! Ez is ugy ragaszkodott
Szentirmayhoz.</p>
<p>De nem sokáig ragaszkodhatott. Szentirmaynak szegény szülei
pénzt kaptak a veszprémi káptalantól, hogy fiukat kiválthassák a
katonaságból. Ötszáz forintot kaptak s ezen kiváltották.</p>
<p>Haza jött, mérnök lett. Baranyában tagositott harmincz falut,
fölmérte Veszprémet, megnősült s rokona és egyik főigazgatója lett
János püspöknek s tervezte és épitette János püspök nőnevelő
intézeteit. Lángeszü és jókedvü ember volt mindig, szerette
mindenki s költő és jeles iró lett volna, ha gazdag ember nem lett
volna.</p>
<p>Még sem lett gazdag ember.</p>
<p>Kinevette, utálta, lenézte a pénzt. Honvéd korában, olaszországi
baka korában csak ugy becsülte, mint diák <span class=
"pagenum"><a name="Page_120" id="Page_120">-120-</a></span>
korában. Akkor pedig becsülni nem tanulta meg; szegény fiu volt,
sohase volt pénze megbecsülni való.</p>
<p>Mérnök korában pajtásai közt osztotta föl busás keresetét.
Veszprém városa ma is adós neki több ezer forinttal. Szülővárosa:
hát csak elengedte neki. S mikor már nagy ur lett, négy lovon járt,
kastélyban lakott, száz szófogadója volt, százezrekben turkált:
hosszu utra, hetekig tartó urodalmi körutra akkor se vitt magával
többet öt forintnál, tiz forintnál. Röstelte, hogy őt azért
becsüljék, mert nagy urnak tartják. Szivesen adakozott minden felé.
Erre kölcsön kérte a pénzt uton-utfélen paptól, zsidótól,
kasznártól, kocsmárostól, bérlőtől, jó baráttól. Titkárjának
jegyzéket kellett vezetni s hazulról kinek-kinek megküldeni a
kölcsönpénzt.</p>
<p>Ő volt tehát a mi házigazdánk. Ő rendelte oda a partra a
kocsikat s ő vitetett föl bennünket János püspök villájába. Gyulai
Pál urral ő ült egy kocsiban.</p>
<p>János püspök villája ott feküdt Badacsony déli vállán a legszebb
ponton. Emeletes fölház kényelmes szobákkal. Ablakaiból napkeletre,
napnyugatra s déli irányban a végtelenig látni. Mögötte észak felé
a hegy zárja el a látást. Ott van az Omlás, a Tornyok, a
Gyapju-zsákok s tetejükön a Kereszt. Valamennyi kősziklából.</p>
<p>Mindegyikünk megkapta a maga szobáját s egyuttal a sürgető
meghivást az ebédhez. Szentirmay az első pillanatra észrevette,
hogy piperézkedő ember nincs közöttünk. Egyiknek sincs kipödrött
bajusza s bodoritott haja. Egyiknek sincs se fekete, se fehér
keztyüje. Egyiknek <span class="pagenum"><a name="Page_121" id=
"Page_121">-121-</a></span> sincs fényes hüvelye se fején, se
lábán. Szóval: irók, tanárok, szerkesztők, tudósok vagyunk mind.
Már olyanok, a milyenek.</p>
<p>Finom tapintattal rendezte be állapotunkat.</p>
<p>Ügyelt arra, hogy mindenféle inas, komornyik, huszár, vadász ne
lábatlankodjék körülöttünk. A szolgálatot szobában és asztalnál az
öreg Tuli és Tuliné végezte valami csitri falusi lány segitségével.
Hadd lássák az urak, hogy otthon vannak.</p>
<p>Nevezetes ember volt ez a Tuli.</p>
<p>Valami házfelügyelő vagy vinczellérféle. Közönséges paraszt
egyik szomszéd faluból. Szentirmaynak régi felszolgáló embere.
Minden nap borotválkozva s tisztán öltözve. Kevés szavu, komoly
tekintetü, lassu és ünnepélyes mozgásu maga is, felesége is. János
püspököt csak egyszer látta. Azon kivül a legnagyobb ur csak
tekintetes ur volt előtte. Nagyságosat, méltóságosat, kegyelmeset
nem ismert.</p>
<p>De fölségeset se.</p>
<p>Pár évvel előttünk ott járt József főherczeg a főherczegnővel és
a belga királynéval. Föl akartak menni Badacsony tetejére. János
püspök volt már egyszer-kétszer ugy honvédszemle alkalmával a
főherczeg házigazdája, tehát csak az ő villáját keresték föl
vezetőért. Hoztak magukkal Keszthelyről hideg sültet, pogácsát, uj
kalácsot, ezt a hegytetőn akarták elkölteni. Egész kiséretük egy
huszárból állott.</p>
<p>Tulit kérték meg, vezesse föl őket a Kereszthez. Tuli szó nélkül
vállalkozott. Kevés beszéde, lassu mozgása szemébe ötlött a
főherczegnek. <span class="pagenum"><a name="Page_122" id=
"Page_122">-122-</a></span></p>
<p>– Hallja kend, fel tud maga jönni velünk a hegy tetejére?</p>
<p>– Mit gondol a tiszt ur! Ha ezek a fehér népek föl tudnak menni,
hát akkor én csak föl tudok.</p>
<p>– Micsoda fehér népek?</p>
<p>– Hát ez a két tekintetes asszony!</p>
<p>A királyné és a főherczegné volt az a két tekintetes
asszony.</p>
<p>A huszárnak ugyan nem volt szabad az utazók kilétét elárulni, de
attól félt, hogy ez a paraszt valami ügyetlenséget, valami
gorombaságot talál mondani. Félre inti Tulit.</p>
<p>– Vigyázzon kend a szavára. Fölséges asszonyok ám azok. Az egyik
a belga királyné, a másik az alcsúthi főherczegné.</p>
<p>Tuli uram a pipát se vette ki a szájából, de el se hitte egy
szavát se a huszárnak.</p>
<p>– Már öcsém, nem tőled tanulom én meg a becsülettudást.</p>
<p>Bizony jobban is tudta, mint a huszár.</p>
<p>Mert a mikor a fejedelmi személyek fölértek a Kereszthez s ott
ozsonnájukat elkölteni le akartak az aszu gyepes sziklára
telepedni, Tuli csak oda szól az asszonyokhoz:</p>
<p>– Várjanak csak a tekintetes asszonyok egy szempillantásig!</p>
<p>Intett a hátul kullogó fiunak, annak a kezén volt két szép
selyem pakrócz, ezeket kivette kezéből, szépen leteritette a
sziklára. <span class="pagenum"><a name="Page_123" id=
"Page_123">-123-</a></span></p>
<p>– Ide üljenek a tekintetes asszonyok!</p>
<p>A két királyi asszony mosolygott. A főherczegné nem állta szó
nélkül.</p>
<p>– Hát a férjemnek nem hozott kend pakróczot?</p>
<p>– A tiszt ur férfi ember, gondoskodjék magáról. Aztán férfinak
minek is a pakrócz?</p>
<p>Ebben is neki volt igaza.</p>
<p>Nos hát ez a Tuli volt szolgálattevő emberünk.</p>
<p>Az ebéd egyszerü magyar tuladunai ételekből állott. Erdélyi
ember hadd ismerje meg ezeket is. S hadd ismerje el, hogy nem csak
Erdélyben van hires sültje-főttje a magyarnak. Ital dolgában
csakhamar általános meggyőződéssé vált, hogy a badacsonyi és
somlyai bornál nem jobb a rózsamáli; hogy a badacsonyi ürmöst
erdélyi ember nem ismeri, mert ilyen bor se Erdélyben, se
Spanyolországban nincs s végül, hogy a badacsonyi kéknyelü borhoz
hasonló értékü és finomságu bor nincs a kerek földön. Még a tokaji
aszú se éri el.</p>
<p>Végig biráltuk ugy elméletben a leghiresebb erdélyi borokat.
Különösen az erdélyi püspöknek rózsamáli borát, Kemény István
bárónak csombordi borait s a jó Sámi Lászlónak hires
borgyüjteményét. Nem fukarkodtunk az elismerésben. De hát a
badacsonyi mégis csak más.</p>
<p>Ma már Magyarország a bortermő országok közt a huszonötödik.
Huszonnégy ország áll előttünk. Megelőzött már bennünket a
nyavalyás Ausztria s a még nyavalyásabb Görögország is. Nálunk
huszonöt év alatt terem annyi bor, mint Olaszországban egy év alatt
s <span class="pagenum"><a name="Page_124" id=
"Page_124">-124-</a></span> ötven esztendei termésünket kell
összegyüjtenünk, hogy Francziaország egy esztendei termését egy
csomóba összehozzuk.</p>
<p>Igy vagyunk boraink értékével is.</p>
<p>A rajnai borok s finomabb franczia borok tízszer értékesebbek,
mint a mi jobbfajta boraink. Leáldozott a tokaji aszubor napja is.
Egész Hegyalján nincs már háromszáz igazi szőlős gazdánk. Rossz
idő, rossz féreg, rossz tudomány tönkre tett bennünket.</p>
<p>Kiváltképen a rossz tudomány.</p>
<p>Azt az embert, a ki először hozott be hozzánk franczia
szőlővesszőt, elevenen kellett volna feldarabolni s egy darabját
minden szőlővidéken ijesztő például karóra huzni. S ezt cselekedni
mindenkivel, a ki példáját követte.</p>
<p>Volt nekünk negyven-ötven fajta kitünő magyar szőlőnk. Magyar
talajban, magyar napfényben, magyar levegőben valami különössé,
valami istenáldotta zamatossá fejlődött fajták ezek. A hogy
buzánknak, cseresznyénknek, sárga és őszi baraczkunknak, sőt még
gesztenyénknek sincs párja a világon, ugy nincs szőlőnknek se. A
magyar gyümölcs sok fajtája fölötte áll a földkerekség minden
gyümölcsének. Az erdélyi som és hegyaljai furmint, az érmelléki
bakator, az egri kadarka, a budai mézes, a somlyai rakszőlő, a
balatonmelléki juhfarku, bajor és tulipiros föl nem található
sehol. Illatos szőlőinkről nem is beszélek. Hol van ezek párja?</p>
<p>Miért kellett ezeket a vizenyős izű franczia, spanyol, olasz és
rajnai fajtákkal fölcserélni? <span class="pagenum"><a name=
"Page_125" id="Page_125">-125-</a></span></p>
<p>Azért, hogy behozzák a szőlőférget, a szőlőpenészt, a szőlőnek
minden fehér és fekete, minden földalatti és földfeletti
betegségét.</p>
<p>Ebéd alatt e kérdésről elmélkedtünk.</p>
<p>Badacsony, Szentgyörgy és Somlyó a szőlőhegyek mintája. Isten,
mielőtt ezeket megalkotta, előbb a szobrászati tanfolyamokat
elvégezte. Isteni lángelméje volt hozzá. S mikor ezt a hosszu
gyakorlattal megedzette: akkor készité e hegyeket. Mindegyik
tökéletes szobormű. És egyuttal élő lény. Szerelmes, büszke és
barátságos. Büszkeségét termetében, barátságát déli melegében,
szerelmét borában érezi és nyujtja.</p>
<p>Azt mondják: ki kell zsákmányolni a talajt, sok bort kell
termeszteni, a mennyiségre kell törekedni. Azt mondják: sok
franczia szőlőnek holdja négy-ötszáz akót, sőt többet is terem
évenként.</p>
<p>Nem ellenzem. Elfogadom.</p>
<p>De nem mindenütt. A tüzhányó hegyek bazalt oldalain, a bérczek
sziklás meredekjein sohase teremhet sok bor. S mig lesz ur és
gazdag ember ez országban: kellene lenni sehol másutt nem
utánozható magyar bornak is. Egerben hajdan az volt a
közpéldabeszéd: »mihelyt szőlőm holdanként öt akó bornál többet
terem, mindjárt nem egri bort terem.« Jó bor, jó bor, ha husz akó
is, de nem »egri bor«.</p>
<p>Lehet, hogy tulzás. De jellem van e példabeszédben. Hiába
mondanák a mádi és tályai szőlősgazdának, hogy holdanként két hordó
helyett húsz hordó aszút termeljen: nevetne rá. <span class=
"pagenum"><a name="Page_126" id="Page_126">-126-</a></span></p>
<p>Vagy nem lesz húsz hordó aszuja; vagy ha lesz: akkor tokaji
aszúja nem lesz.</p>
<p>A mely asszony sok szerelmet terem: igaz szerelme nincsen annak.
S nem terem igaz bort az a szikla, a mely sok bort terem.</p>
<p>De mégis sok borra van szükségünk. A magyar ember lelkét sörnek,
pályinkának át nem engedhetjük. Ám termeljétek a sok bort az
alkalmas sikokon és hegylábakon, de a hegyek büszke meredekjén
hagyjátok meg az ősi magyar szőlőt s ha urak akartok maradni:
szürjetek a magasban olyan bort, a milyen csak az isteneknek, a
királyoknak s a magyar embernek való. S ezeknek is csak
ünnepnapon.</p>
<p>Igy gondolkodott Szentirmay. Igy terjesztette elénk borról,
szőlőről, magyar emberről szóló meggyőződését.</p>
<p>Addig nem keltünk föl az asztaltól, míg az utazási rendet meg
nem határoztuk.</p>
<p>Délután megnézzük Kisfaludy Sándor szőlejét.</p>
<p>Holnap reggel fölmegyünk a Badacsony tetejére. Délután
átrándulunk Gyula-Keszibe s megnézzük Csobáncz várát.</p>
<p>Holnapután Tapolczán ebédelünk s átmegyünk Sümeghre. A többi
majd azután jön.</p>
<hr class="chap" />
<div class="chapter"></div>
<p><span class="pagenum"><a name="Page_127" id=
"Page_127">-127-</a></span></p>
<h2>MIKÉNT KEZDŐDIK HIMFY SZERELME?</h2>
<p class="summary">(A költő hajléka és jövendőmondása. – Kisfaludy
Sándor látni szeretné Szegedy Rózát. – Keresi mindenfelé. – A két
angol lord. – A testőr megmenti a nemzeti becsületet. – A
Kisfaludyak régi nagy hire ujra föltámad.)</p>
<p>Huszonhárom éves volt Kisfaludy, mikor 1795-ben szivének nem
egyetlen, de örök szerelmét Szegedy Rózát a badacsonyi szüreten
megismerte. Hét vagy nyolcz napot töltöttek együtt a szüreten s ez
idő alatt a közeli Szigligetbe is átrándultak. Itt lobbant lángra
szerelme, mely aztán nem is aludt el soha, még házasságuk alatt
se.</p>
<p>Ez a szüret nem Kisfaludy szőlőjében folyt le. Akkor még nem
volt neki itt szőleje. Később már házassága alatt 1800 után
szerezte ezt a szőlőt.</p>
<p>Ott fekszik a hegy keleti oldalán egy satóut szélén, mely a
bazalttornyok alatt a hegynek legmagasabb körutja.</p>
<p>Kisded hajlék, kis szobákkal, kis ablakokkal. De a kelő nap már
betekint s jó délutánig el se fordul tőle. A sajtóház ajtaja az
udvarról a ház közepén nyilik <span class="pagenum"><a name=
"Page_128" id="Page_128">-128-</a></span> s a sajtóházból jobbra a
lakó osztály, mely egykor egy kis dolgozószobából s egy
hálószobából állott. A hálószoba volt egyuttal az ebédlő is.</p>
<p>Mikor ott jártunk, már akkor harminczegy esztendő óta nem élt a
költő. Már akkor Eszterházy herczegé volt a szőlő. Valami lelkes
tisztje figyelmeztette rá a herczeget, nehogy a hajléka idegen
kézre szálljon.</p>
<p>Nagy gond nem látszott a szőlő kezelésében. Akkor már rég bérlők
kezelték a herczeg csobánczi urodalmát, melyhez Badacsony nagy
része s a költő szőleje is tartozott. Miért költöttek volna a
bérlők a szőlőre? Még csak márványtábla se volt a falba erősitve,
melyre rávésve lett volna: Itt élt nyaranta a költő, itt volt nagy
az ő alkotásaiban, itt volt boldog az ő szerelmében!</p>
<p>Igaz lett-e költő, beteljesült-e a te jövendő mondásod?</p>
<p>»Halálom után, midőn már porhadni fogok, ez oly hely leend
Magyarországban, melyet megnézni el nem mulasztandja az utas; hová
az utóbbi fiatal nemzedék, mint már most is a regéimben megéneklett
váromladékokhoz zarándokolni fog, hogy lássa azon helyet, hol egy
tántorithatlan hazafinak szivvéréből azon szózatok hangzának ki,
melyek a magyart hazaszeretetre gerjedni, nemzetiséget és ezzel
nemzeti életet visszavivni, szóval a magyart önmagának visszaadni
segitették.«</p>
<p>Ezt irta a költő 1844. évi február 25-én Batthyányi Fülöp
herczegnek. Somlyai szőlejéről irta, de jobban illik badacsonyi
szőlejére. Arra kérte a herczeget: vegye meg ezt a szőlőt, hogy a
költő halála után méltatlan kézbe ne jusson. <span class=
"pagenum"><a name="Page_129" id="Page_129">-129-</a></span></p>
<p>A herczeg nem vette meg. Önmagától nem volt annyi esze,
tanácsadója pedig idegen volt és ostoba. Ha Széchenyi István grófot
figyelmezteti rá: az bizonyára megvette volna.</p>
<p>De badacsonyi szőleje most is ugy áll, a hogy halálakor, 1844
október 28-án épen kedves szürete után elhagyta. Huszonöt év előtt,
mikor mi megnéztük, legalább úgy állott.</p>
<p>Még megvolt az a fiatal gesztenyefa, melyet a költő maga
ültetett. Kövér, fényes, aranyba játszó nyalkazöld levelei
mosolyogtak ránk a napsugárban. Mint kisded fát hagyta ránk a
költő, gyümölcsét ő még nem izlelheté.</p>
<p>De Rózájának, szive királynéjának, költészete istennőjének
virágos kis kertje már nyomtalanul eltünt.</p>
<p>Tuli megmutatta, hol volt az a virágos kis kert. Most zöldséget
termeszt benne a vinczellér. A hol a szerelmes szép nő szemei
sugaránál viola és szegfü nyilott: ott most burgonya és sárga répa
terem. Igy kell annak lenni.</p>
<p>A ház kis ablakai előtt sokáig álltunk s a messze vidékre
szélyelnéztünk. Balra az ábrahámi és kővágóörsi hegyek s a nagy
messzeségben Tihany ormai. Előttünk és alattunk a nyugvó Balaton
fensége. Szemközt a boglári domb és Somogynak roppant határai.</p>
<p>Azt néztük, azt láttuk, azt éreztük, a mit a költő.</p>
<p>Ah, ha azt, a mit éreztünk, meg tudtuk volna örökiteni, ugy, a
mint a költő!</p>
<p>A költőt azonban az istennek és az emberszivnek legnagyobb
ereje, a szerelem segitette. Hiszen Kisfaludy Sándor Badacsonyban
szerette meg Szegedy Rózát. <span class="pagenum"><a name=
"Page_130" id="Page_130">-130-</a></span></p>
<p>Egy költőnk szerelméről se irtak annyi könyvet, mint Kisfaludy
Sándoréról. De szerelmének történetét se irta meg egy költőnk se
annyira, mint Kisfaludy Sándor. Se Petőfi, se Csokonai. Pedig ennek
boldogtalan, amannak boldog szerelméről oly gyakran zengett a lant.
Vörösmarty szerelméhez alig mertek iróink hozzá nyulni; Arany
Jánoséról, Tompa Mihályéról szólni ledérségnek látszott volna.
Kisebb költőink lóti-futi szerelme épen nem ébreszté föl a nemzet
kiváncsiságát. De hol lehet megismerni Kölcsey és Kemény Zsigmond,
Jósika és Eötvös József szivének ifjukori paradicsomkertjét? Hejh
de kezdetén vagyunk mi még csak annak a műnek, mely irodalmunk és
iróink élettörténetét igazán állitaná elénk!</p>
<p>De akármennyit irtak Kisfaludy szerelméről s akármennyit irt ő
maga is: még sincs teljesen megirva az se. S bizony nagy mulasztást
követtem volna el, ha mikor Badacsonyban voltunk, e miatt Gyulai
Pál urral nem évődtem, nem kötekedtem volna egy sort. Mit tudott ő
akkor Himfy szerelméről?</p>
<p>Kisfaludy az ő Rózájával nem Badacsonyban találkozott először.
Első találkozását leirja ő maga elég részletesen.</p>
<p>Ez Sümeghen történt.</p>
<p>Kisfaludy Sándor, mikor apja őt Pozsonyból haza hivta,
meglátogatta öreg anyját Sümeghen. Itt egykor egyik kedves
barátjával Oszterhuberrel a vármegyebeli leányokról beszélgetett s
beszélgetés közben szóba jött Szegedy Róza is. Oszterhuber
kérdezte: <span class="pagenum"><a name="Page_131" id=
"Page_131">-131-</a></span></p>
<p>– Nem ismered?</p>
<p>– Nem.</p>
<p>– Pedig atyafiak vagytok.</p>
<p>– Nem tehetek róla.</p>
<p>– Nem is baj, ha nem ismered. Igen szép és igen okos lány, de
igen nagy urnő. Szegény legény ne forgolódjék körülötte, mert
nagyra van nevelve.</p>
<p>– Ha igen okos lány, akkor lehetetlen, hogy minden nagyságos
urfi szerencsével és minden szegény fiu hiába forgolódjék
körülötte. Hiszen vannak nagyságos tökfilkók és igen derék szegény
fiuk.</p>
<p>Már ez az észrevétel is bizonyság arra, hogy a nagyratörő ifjut,
kinek lelkében viharként zajlott a nemes önérzet és magasra vágyás,
Oszterhuber intő szava nem ijesztette el, hanem inkább daczra és
vállalkozásra hivta fel.</p>
<p>Azért is szeme közé akart nézni Szegedy Rózának.</p>
<p>Hallotta, hogy Róza hol atyjával, hol Feri bátyjával, hol valami
nagynénivel szeretett országos vásárok alkalmával a közeli
városokba berándulni s ott a vásári élénk jelenetekben
gyönyörködni. Hallotta, hogy a legközelebbi keszthelyi vásárra is
berándul.</p>
<p>Nosza utána!</p>
<p>Sietett Kisfaludy Keszthelyre, de mire száz kérdezősködés után
megtudta, hogy Róza rokonánál, a hahóti apátnál vagy
unokatestvérjénél a keszthelyi grófnál van szállva s mire oda
bekopogtatott: akkorra már csak azt a hirt hallotta, hogy Róza ez
előtt fél órával haza indult.</p>
<p>Sebaj. Egy kis mérgelődés, egy egészséges káromkodás – s aztán
megint csak utána. <span class="pagenum"><a name="Page_132" id=
"Page_132">-132-</a></span></p>
<p>Átment gyömörei birtokjukra. Oda nem épen messze van Eötvös
puszta, Szegedyék birtoka s kastélya. Fogta puskáját, szólitotta
kutyáját s ment vadászni. Mint eltévedt vadász akart Eötvösbe
estennen bekopogtatni s a helyes utbaigazitást kérni.</p>
<p>El is tévedt, el is esteledett szerencsésen, csakhogy ugy
eltévedt, hogy Eötvös helyett Türjére botlott be s ott kellett az
éjszakát töltenie a barátoknál. A teremtés remeke helyett: Róza
helyett nagyhasu öreg barát.</p>
<p>Bizony ez nagy tévedés.</p>
<p>Uj vállalaton törte fejét. Nem is csinált titkot belőle, hogy ő
Szegedy Rózának szeme közé akar nézni. Tudta ezt öreg anyja is,
tudta ezt egy közeli rokona Forintosné is, a ki ott lakott közelben
Mihályfán s egy vasárnap reggel bejött gyónni Sümeghre a
barátokhoz. Korán meg is gyónt s gyónás után bejött Sándorfiékhoz,
Kisfaludy öreg anyjához látogatóba. Kisfaludy az átmulatott éjszaka
után későn kelt s épen tollászkodott, még nem volt felöltözve,
mikor betoppant Forintosné.</p>
<p>– No Sándor csak öltözz szaporán, Szegedy Róza a templomban van
a barátoknál, most gyónik, most megláthatnád, ha el nem késel.</p>
<p>Nesze neked költő. Szép sötétkék magyar ruhája volt az ifjunak,
sietett magára hányni, fejére nyomta kócsagtollas süvegét s
nyargalt a barátokhoz.</p>
<p>Elkésett.</p>
<p>Szemközt jött már a hintó, a melyben Róza ült s hajtott
hazafelé. Az ifju szemei előtt káprázattá vált a világ, a mikor azt
az arczot megpillantotta. Odaállt <span class="pagenum"><a name=
"Page_133" id="Page_133">-133-</a></span> a robogó hintó mellé,
fölnézni nem mert, de mélyen meghajtotta magát a lányka előtt.
Törődött is azzal a lányka! Törődik is azzal a madár, mikor
magasban száll, hogy egy virágos fa utána sóhajt: ide szállj az én
ágamra, az én karomba!</p>
<p>Mit csinált akkor az ifju?</p>
<p>Tovább nem futkozott a lány után, hanem irt hozzá egy verset.
Nagyon rossz vers lehetett, nincs is meg a versek gyüjteményében.
Tartalma az volt, hogy Jupiter, Apolló, Merkur s valamennyi
olimpusi isten ott hagyta az eget s elment ki erre, ki amarra; az
ördög maradjon az égben, ha Szegedy Róza onnan a földre szállott s
itt akar mulatni.</p>
<p>Ezt a verset később Skublics Imre barátja által Róza kezébe
juttatta. A leány el is olvasta s azt mondta rá:</p>
<p>– Bolond vers biz ez, nem is eredeti; – a mit egy bolond felkap,
száz hordja utána!</p>
<p>Hány éves volt ekkor Róza?</p>
<p>Kisfaludy nem volt egészen husz éves.</p>
<p>Szegedy Ignácz 1773-ban nősült. Róza nem első gyereke volt,
tehát 1774 előtt nem születhetett. A jelenet ott a hintóban
1792-ben tavasszal történt. Róza akkor legföljebb tizenhat–tizenhét
éves lehetett. Tehát mikor a költővel 1800-ban megesküdött, már
legalább huszonnégy évesnek kellett lennie.</p>
<p>Az első találkozás tehát se versben, se prózában nem volt nagyon
biztató.</p>
<p>Következett a második. De még ez se Badacsonyban történt.
<span class="pagenum"><a name="Page_134" id=
"Page_134">-134-</a></span></p>
<p>Róza édesanyja Rosty Katalin volt. Abból a Rosty-nemzetségből,
melyből később báró Eötvös József és Trefort Ágoston neje
származott. Ősrégi család, ama 108 nemzetség egyike, mely Árpád
vezérlete alatt az országot elfoglalta. Jeruzsálemi András király
óta folyton beszélnek róla az irások.</p>
<p>Róza anyjának testvére Rosty Pál, ha jól tudom, ez idő tájt
Hosszufaluban lakott. Neje Nedeczky Nina Rózának nemcsak többszörös
rokona, hanem jó barátnéja is volt. Róza igen gyakran megfordult
Hosszufaluban.</p>
<p>De Kisfaludy is. Hiszen a szarvaskendi Sibrik, a Niczky,
Nedeczky, Szegedy s több nemzetségek révén ő is hol közelebbi, hol
távolabbi, de osztályos rokonságban állott Rózával is, Rostyékkal
is.</p>
<p>Róza a sümeghi hintótalálkozás s kivált a hozzá intézett
költemény olvasta óta jól tudta, hogy ő Kisfaludy ábrándjainak
állandó tárgya. Bizonyára megmondta ezt neki Skublics Imre s igen
is megmondták neki az öreg nénik s kivált Forintosné. S a lánysziv
tele lett kiváncsisággal. Talán némi ábrándozással is.</p>
<p>A költő a következő évben 1793. évi januárban nemesi testőr lett
s Bécsbe ment az udvarhoz. Ha nemesi testőr: bizonyára délczeg
termet, deli ifjú, bátor sziv, büszke lélek. Afféle legény, a kin
megakad az udvari urnők szeme, a kiktől a herczegnők se idegenek s
a ki egészen oda illik Szegedy Róza imádóinak seregébe.
<span class="pagenum"><a name="Page_135" id=
"Page_135">-135-</a></span></p>
<p>Ily seregnek kell lenni. Róza büszke lány. Se nem ujonczoz, se
nem toborz sereget, mégis van serege. »Ez a sziv, ez a százaktól
keresett és imádott sziv.« Ezt irja saját szivéről egyik bizalmas
levelében. Pedig szerény. Imádói elől félrevonul, de azért azok
megmaradnak, fölkeresik, utána járnak mindenütt. Milyen csillag
lenne az, a melynek nincsen fénye? Milyen lány lenne az, a melynek
nincs imádó udvara? S ha van, ha lenni kell: a deli testőrnek
bizonyára helye van ott.</p>
<p>S hátha az a deli testőr valamivel több is még, mint csupán
délczeg termetü s büszke és bátor szivű ifju? Hátha magasabb
géniusz csókolta homlokon? Hátha nagy erővel áldották meg szellemét
a halhatatlan istenek? Hátha dicsőség, hirnév, nagyság, történeti
szerep vár rá a nemzet életében?</p>
<p>Eszterházy Miklós herczeg volt a nemesi testőrök kapitánya. Két
angol rendkivüli követ jelent meg Bécsben, lord Spencer és lord
Granville. Mindakettő barátja a herczegnek. Megkérték a herczeget:
mutassa meg nekik a nemesi testőröket. De hirt ne adjon nekik. Ők
meg akarják lepni, ők pongyolájában akarják látni a magyar nemesi
ifjuságot.</p>
<p>Reggeli órában bemennek a testőrök laktanyájába. Benyitnak
Kisfaludyhoz. Az ifju ott ül iróasztala mellett. Ezüst zsinóros kék
nadrágja fel van huzva, ezüst sarkantyus kordován csizmája a lábán,
de azontul mellény nélkül, egy rét ingben, nyakravaló nélkül,
hajadon fővel. Hosszuszáru pipából szivja a jánosházi dohányt,
fujja a füstöt, mint a kémény s szobájában ugy gomolyog
<span class="pagenum"><a name="Page_136" id=
"Page_136">-136-</a></span> a füst, mintha a Vezuv most ott akarna
kitörni. A kopogtatásra csak annyit kiált: »bujj be!«</p>
<p>S belép a herczeg! S belép két angol lord, Nagy-Britannia és
Irland királyának két rendkivüli követe. Nesze neked magyar nemesi
becsület a te pongyola ingeddel s hosszu száru szutyakoló selmeczi
cseréppipáddal.</p>
<p>Kisfaludy feláll, összeüti sarkantyuját s katonásan üdvözli a
testőrkapitányt.</p>
<p>A herczeg beszél vele magyarul, azután németül, azután latinul.
A két lordot meglepi, hogy ez a vad magyar milyen szépen beszéli
azt a három nyelvet. Azután franczia nyelven kérdi tőle: mit
dolgozik épen most?</p>
<p>– Tassot forditom olaszból nemzetünk nyelvére.</p>
<p>Ez már a herczeget is meglepi, de nem mutatja meglepetését. A
kérdést és feleletet értik a lordok is. Oda mennek az asztalhoz.
Kezükbe veszik Tassot. Ime a vad magyar igazat mondott. Kezükbe
veszik a kéziratot. Ez tatár nyelv, ezt nem értik. Kezébe adják a
kéziratot Kisfaludynak s udvariasan megkérik, hogy forditson le
nekik abból élőszóval néhány sort németre, latinra, francziára,
olaszra. A vad magyar ezt is megteszi.</p>
<p>A két angol lord annyit tud a magyarokról, a mennyit Marco
Poloból olvasott. A magyarok vagyis más néven kirgizek, helyesebben
a tatárok ott laknak a pusztán, csikót őriznek s a ló hátáról soha
le nem szállnak, ott eszik a nyers hust s ott isszák a lótejet. Itt
pedig Bécsben világtudóssá lesz valamennyi s azt <span class=
"pagenum"><a name="Page_137" id="Page_137">-137-</a></span>
mondják: nemesi testőrség, hát pedig voltaképen tudós akadémia.
Teringettét, ő felségének Nagy-Brittánia és Irland királyának
csakugyan nincs ilyen testőrsége.</p>
<p>Lord Granville még egy kérdést is intéz a vad magyarhoz.</p>
<p>– Igen tisztelt uram, bocsásson meg, ha egy bizalmas kérdésem
van önhöz. Ha ön, igen tisztelt uram, kiszolgálja a testőrséget s
visszamegy a pusztára, hát akkor ön, igen tisztelt uram, megint
csak csikót őriz?</p>
<p>Kisfaludy ránézett a herczegre. A herczeg szemein büszkeség és
jókedv mosolygott. Igy felelt tehát a lordnak:</p>
<p>– Ugy van! Csikót őrzök, de lovat is, a hogy jön.</p>
<p>Nagy csodálkozással ballagott el tőle a két lord s meg is
köszönte a herczegnek a rendkivüli élvezetet. Csakugyan érdekes
emberfaj ez a vad magyar. Csak az kár, hogy ugy elzárkózik a
polgárisodástól. Pedig ime, erre is lenne képessége.</p>
<p>Ezt a kalandot is meghallotta Szegedy Róza. Elbeszélte neki apja
is, testvér bátya is, egész rokonsága is, nők, férfiak egyaránt.
Tudta ezt egész Túl-a-Duna. Minő tudós a magyar! Minő lángeszü a
magyar nemes ifju! Hogy mentette meg a nemzeti becsületet! Hogy
pipálta le a két ángliust! Minő jó hirünk lesz ezentul az angolok
közt! Nosza jó hangzásu lett egyszerre a Kisfaludy név. Most már
mindenki ismerte a deli legényt. Piros arcza, tüzes nagy szeme,
pelyhedző barna vöröses bajusza és szakála; fehér lova hátán,
párduczbőr kaczagányában olyan kényes, olyan fényes, olyan büszke,
olyan nagy jövő <span class="pagenum"><a name="Page_138" id=
"Page_138">-138-</a></span> vár rá. Apjánál Téthen egyik vendég a
másiknak adta a kilincset. Ujra virrad a Kisfaludyak napja.
Honfoglaló Szabolcs, ellenségirtó Csák, Esseghváryak, Döbrenteyek,
Himfyek hires bajnokai s mind a dicső ősök, kik Kisfaludynak
egyenes ágon való elődei, büszkén pödrik a bajuszukat, ha arra a
nemesi testőr legényre gondolnak. Ez most már méltó lesz
hozzájuk.</p>
<p>Hát Szegedy Róza, a büszke szép lány mit szól az esethez?</p>
<hr class="chap" />
<div class="chapter"></div>
<p><span class="pagenum"><a name="Page_139" id=
"Page_139">-139-</a></span></p>
<h2>SZEGEDY RÓZA SZERET.</h2>
<p class="summary">(A hosszúfalusi találkozó. – A badacsonyi
szüret. – Ki az öreg Pityók? – Az öreg Pityók megjött. – A deli
testőr is megjött. – A költő és a lány egymásra néznek. – Viganó és
Medina. – A ballet. – Az igazi magyar táncz. – Szegedy Róza táncza.
– Egy kocsin ülnek. – Szigliget romjain. – Egyszerre támad a két
szerelem.)</p>
<p>A büszke szép lány szivében ott volt már a deli testőr képe.
Hogy egyedül az volt-e ott: ki tudná azt megmondani? Hisz addig még
igazán nem is látta az ifjut; mások, kitünő ifjak pedig ott
röpködtek már évek óta körülötte.</p>
<p>Az 1795-ik év augusztus havának egyik napján ott volt a lány
Hosszúfaluban Rostyéknál. Ott volt atyja is, bátyja is, sok más
vendég s atyafi is. Épen ebédnél ültek a hosszu asztal mellett.</p>
<p>Kocsi robog be az udvaron, cseng a csengő, két ifju leugrik a
kocsiról s hangos kopogással jön az ajtó felé. Sarkantyu pengése,
kard csörrenése hallatszik az ajtó előtt. Skublics Imre jön,
nagyreményü ifju, később Zala főjegyzője s hires követe, Deák
egykori barátja. Vele jön Kisfaludy Sándor. <span class=
"pagenum"><a name="Page_140" id="Page_140">-140-</a></span></p>
<p>Rosty oda szól a lányhoz:</p>
<p>– Róza, oda nézz csak, ki jön ott?</p>
<p>Róza fölnéz, meglátja Skublicsot, megörül, fölugrik az asztal
mellől s megy az ifju elé, hogy kezet fogjon vele. S ebben a
pillanatban meglátja Skublics mögött Kisfaludyt.</p>
<p>»Ő az!«</p>
<p>Megáll, mintha megmerevedett volna. Még senki se mondta, hogy ez
a délczeg ifju az ő hőse, de ő már tudta. Az ész gyakran még
alszik, mikor a sziv már mindent tud, mindent látott, mindent
érez.</p>
<p>»A sziv ezer hangokkal kiáltá kebelemben: Ő az!«</p>
<p>Igy irja le e szempillantást maga Szegedy Róza négy év
mulva.</p>
<p>Kisfaludy maga is megnémult, midőn azt a lányt meglátta. A
csillagos ég minden szépsége rajzott szemei előtt. Ugy állt ott,
mint egy Fa-Jankó. Hiába üdvözölték az asztal körül levők, hang nem
jött ajkára. Hejh de ostoba is a lángeszü ifju a rajongó szerelem
fellobbanásának első pillanatában!</p>
<p>De jó, hogy ilyenkor a lánynak mégis több esze van. És sokkal
több ereje önmagán uralkodni. Róza kezet szoritott Skublicscsal, de
szivének háborgása közben ugy megszoritotta az ifju kezét, hogy ez
nem tudta, mire vélni a dolgot. Ha tudta volna, kinek szólt az a
kézszoritás! Erről a kézszoritásról később a vallomások édes
perczeiben sokszor megemlékeztek a szerető szivek.</p>
<p>Mig a kézszoritás tartott s mig Rosty üdvözlé az uj vendégeket s
nekik az asztalnál helyet és teritéket <span class=
"pagenum"><a name="Page_141" id="Page_141">-141-</a></span>
készitettek: az alatt a lány egészen magához jött s érzelmeinek
eltitkolására mosolyhoz, jó kedvhez és csevegéshez folyamodott.
Egy-két szót Kisfaludyhoz is ejtett, állandóan azonban Skublicscsal
beszélt; utról, látogatásról, honnan jöttek, hogy mulattak-féle
dolgokról csak tőle kérdezősködött. Mintha mondta volna neki:
legyen ám eszed arról a deli testőrről minél többet beszélned.</p>
<p>Ebéd után fölvetette a badacsonyi szüret kérdését. Lelkes
toborzást vitt véghez, hogy az a szüret meglegyen, fényes legyen,
kedves legyen, mindenki ott legyen, senki onnan el ne maradjon. Van
ott szőleje a Hertelendy, Bogyay, Szegedy, Biró, Skublics, Rosty s
egyéb atyafinemzetségnek, hetekig el kell tartaniok a szüreti
lakomáknak, lesz majd ott alkalom a testőr ifjuval is szót, eszmét
és érzelmet váltani. De azért épen ezt az ifjut csak nem unszolta a
szüretre.</p>
<p>»De midőn a többit szüntelen a badacsonyi szüretre unszoltam:
magamban azt gondolám: ha mind elmaradnak is, csak »ő« jöjjön
el.«</p>
<p>Igy ir erről Róza.</p>
<p>Mindenkit hajszol, hogy ott legyen, csak annak az egynek nem
szól. Pedig mindenki elmaradhat onnan, csak az az egy legyen
ott.</p>
<p>S igaza van annak a lányszivnek.</p>
<p>Mérhetlen kincs az a lánysziv. Égnek-földnek minden örömét,
egész életnek minden boldogságát, csak az a lánysziv tudja megadni.
Ha az az ifju megvárja a szót, ha szó nélkül meg nem érti azt a
szivet s ha <span class="pagenum"><a name="Page_142" id=
"Page_142">-142-</a></span> életre-halálra nem törekszik azzal
találkozni, annak melegéhez közel jutni: akkor az az ifju nem is
érdemli meg azt a szót. Akkor arról a rózsabimbó ajakról tékozlás
lenne az a szó s attól a csillagtisztaságu lányszivtől ledérség
lenne az a szó.</p>
<p>Badacsonyi szüret!</p>
<p>Ősz van. Szeptember utolsó s október első napjai. A levegő tele
illattal és sugárral. A napfény tiszta még, de már nem éget. A
költöző madár elbujdosott már, a szerető kis madárkák nem
csicseregnek többé. Nem virágzik most már se az erdő, se a mező. De
levelét se hullatja még. Zöld még a nádas, zöld még a lapály, de
fának és cserjének lombja a szivárvány minden ragyogó szinében
mosolyg előttünk. Sárga és piros és lilaszin a szőlő levele. Fönt a
bazalt Tornyok alján, az Omlások peremén biborszinü a szömörcze,
fakó a bangita, fényes zöld a fagyal, haragos a kökény,
narancspiros a vadrózsa gyümölcse, arany és bibor a kecskerágó,
ezer apró rózsácska mosolyg a galagonya és somfa ágairól.</p>
<p>Szőlőszedő lánykák és ifjak ajkain messze hangzik az édes-bus
dallam. Száz kerepü recsegő nyelvét mozgatja az őszi szellő. Kong a
hordó a pinczék előtt, a mint szegény emberek a szürethez
igazitják. S ha leszáll az alkony, száz szőlőhegyi tűznek ragyogása
mosolyog vissza a csillagokra.</p>
<p>Van-e lánysziv, van-e legénysziv, a ki meg nem mozdulna
ilyenkor?</p>
<p>Ott ülnek az urak és az urnők az asztal mellett. Nyitott ajtó,
nyitott ablak, nyilt szivek és nyilt érzelmek. <span class=
"pagenum"><a name="Page_143" id="Page_143">-143-</a></span> Mint
csecsemő anyjának emlőjén: ifju és lány, öreg és ifju oly boldog a
tündérhegy oldalán.</p>
<p>Csak Róza nyugtalan. Csak az ő szive szorong. Második napja már
a szüretnek s a deli testőr még most se jött el. Mindenkinek
gyorsan mulik nappala, éjszakája, csak az övé mászik lassan, mint a
csiga.</p>
<p>»Midőn az idő nékem oly kimondhatatlan hosszu vala, valamig meg
nem jelentél. – Midőn jó atyámnak szinte mindenre visszáról
feleltem, hogy már azt se tudta, mit csináljon velem; – mig utóbb
éles tekintete, mások nyelvétől segittetvén, a dologba nem
látott.«</p>
<p>Igy emlékszik meg évek mulva Róza arról a kínos
várakozásról.</p>
<p>– Szeret ez a leány valakit.</p>
<p>– Szeret, szeret. Könnyü azt mondani! Azt látom, hogy andalog a
lelke! De hát kit szeretne?</p>
<p>Örül is, aggódik is az ősz apa. Róza az ő legnagyobb lánya, most
még a legkedvesebb lánya. Körül-körülnéz az ifjak között, igazi
párját nem látja ott az ő édes lányának. Ki is lehetne annak igazi
párja?</p>
<p>Megjön Pityók tizedmagával. Az öreg Pityók. A hires Pityók. A
kinek a hegedüje ha megszólal, az angyalok is tánczra kerekednek. A
kinek a hegedüje minden szivet megtölt s minden erszényt kiüresit.
A ki Bihari Pesten és a Tisza mellett, az az öreg Pityók tul a
Dunán. A kinek hegedüszavára egyszer Győrben a bucsujáró népek
falhoz támasztottak zászlót, feszületet, Jézust Krisztust és
elkezdték járni a kopogóst. Vén asszony a kontyát, vén ember a
süvegét félre vágta; imádságát, <span class="pagenum"><a name=
"Page_144" id="Page_144">-144-</a></span> könyörgését, nagy büneit,
nyomoruságát mindenki elfeledte, ugy járta bolondját. Nem
hallatszott már a kegyes szó: boldogságos szüz könyörögj érettünk.
Hanem csak a dévaj szó hallatszott: ej-haj nem bánom, nekem is van
virágom! Fölfordult minden rend, kegyes lelkek nagy
megbotránykozására.</p>
<p>De példás büntetést szabott is ki a világi hatóság. Huszonöt bot
minden czigánynak s azon kivül az öreg Pityók hegedüjének arra való
itéltetése, hogy az a város háza kapubálványához paskoltassék s
ekként izzé-porrá törettessék.</p>
<p>Szerencsére idején meghallották az esetet a nemes urak, oda
mentek a város házára és szószólói lettek az öreg Pityóknak. Oda
hivták a Benczés barátok gvárdiánját is, a ki lágy szivü jó ember
volt s igy aztán a czigányok valahogy megmenekültek s az öreg
Pityók hegedüje is egészségben maradt.</p>
<p>– De azután Pityók meg ne kisértsd többé ezt az istentelenséget,
mert ha a papok megharagusznak rád, véged lesz örökre!</p>
<p>– Csak én meg ne haragudjam a papokra!</p>
<p>A jó öreg Benczés nem állta szó nélkül.</p>
<p>– Hát aztán mit csinálsz czigány, ha meg haragszol?</p>
<p>– Mit-e? Oda megyek a zárdába, rá-rántom a Sárga csizmás Miskát
s pöre gatyába, sarkantyus csizmába, darutollas süvegbe öltözik
minden barát, ugy tánczol az utczán.</p>
<p>– Elmenj előlem sátán, pokolnak fajzatja! <span class=
"pagenum"><a name="Page_145" id="Page_145">-145-</a></span></p>
<p>Arcza elé tartá két kezét a jó öreg Benczés, ugy megijedt a
czigány szavától. Még most is reszket, ha eddig meg nem halt. Ördög
adta gonosz czigánya. Hogy a kegyes barátok pőre gatyában
tánczoljanak kint az utczán mindenki szeme láttára! Hujh-hujh!</p>
<p>Az igaz hogy ez furcsa tünemény lett volna.</p>
<p>Országos hirt szerzett Pityók magának és hegedüjének.
Balaton-Füreden sokat muzsikált nyaranta a század elején. Győrben,
mikor a francziák elfoglalták Győr várát, ő muzsikált a franczia
tánczvigalomban. Ő volt leghiresebb zenésze 1809-ben az inzurgens
nemességnek is. Mikor Kisfaludy Sándor ezelőtt hatvanöt esztendővel
viszályba keveredett a Tudós Társasággal s Helmeczy örökké tudós
munkák készitésével zaklatta, azt irta a tudós uraknak:</p>
<p>– Ne zaklasson engem a Tudós Társaság. Nem vagyok én czéhbeli
tudós. Olyan vagyok én csak a poéták közt, mint Bihari és Pityók a
muzsikusok közt.</p>
<p>Ezt irta már Bacsányinak is 1808-ban. Eltalálta. De még se
egészen találta el. Bihary és Pityók hegedüje örökre elnémult, de a
költő szerelme örökké melegit s költészete örökké buzdit, mig
lánysziv és honfisziv lesz a világon.</p>
<p>Hát ez a Pityók jött meg tized magával s kacskaringós hosszu
szóval beköszöntött a ház urához.</p>
<p>Hejh mikor őt meglátta a fiatalság, mint a siserahad, ugy
ugrált, ugy tapsolt, ugy vette körül a vén czigányt.</p>
<p>– Itt a Pityók! Itt a Pityók! Ettek-e már, Pityók bácsi?
Vinczellérné – elő csak hamar azzal az ennivalóval. <span class=
"pagenum"><a name="Page_146" id="Page_146">-146-</a></span></p>
<p>Szegedy Róza is oda fut a czigányok közelébe. Az öreg Pityók
mögött nagy bőgős áll. De a nagy bőgő mögött is áll valaki.</p>
<p>A deli testőr áll ott. A költő.</p>
<p>Ezüst zsinóros világos kék huszár ruhában. Feszül a ruha rajta,
csak ugy csikorog. Oldalán kard. Köpenyegjét összefogja. Csákója
mélyen lehuzva homlokára. Tüzes szemmel, szó nélkül némán nézi azt
a lányt, álmainak istenképét, szépségnek és üdeségnek örök
mintáját.</p>
<p>Hajadon fővel van a lány. Arany fényü szőke haja gazdag
fonatokban köriti homlokát és arczát. Kék szemének nagy
mélységéből, rózsás ajkainak finom hajlásaiból mosoly ragyog a
redves vén czigányra.</p>
<p>Észreveszi az ifjut a bőgő mögött. Csak két fekete tüzes szemét
vette észre. De az a két szem az egész világ.</p>
<p>Abban a pillanatban hajnal tüze lobban fel a leány arczán. S
midőn az ifju csendes hangon azt mondja:</p>
<p>– Én is itt vagyok!</p>
<p>Akkor már a hajnal eloszlik az arczon, a megrohant lánysziv
vissza követeli minden vérét s a mélységes indulat rohama alatt
elhalaványul az a tiszta, fényes hajadon arcz.</p>
<p>Alig tudja az üdvözlést egy néma fejbólintással viszonozni. A
zürzavarban megfordul, befut szobájába, leborul a kis asztalra s
hull könnye, mint a záporeső.</p>
<p>Az örömnek vagy a bánatnak könnye ez? Ki tudná azt? <span class=
"pagenum"><a name="Page_147" id="Page_147">-147-</a></span></p>
<p>Az első szerelemnek könnye. Abból a forrásból, mely csak a
szüznek szivében s a menyországban fakad.</p>
<p>Ah minő szentség az a lánysziv, midőn a nemes szerelemmel
először van tele!</p>
<p>Azután könnye eláll. Arczát letörli. Hajfonatait megigazitja s
most már nyugodtan megy az ifju elé.</p>
<p>És mégis elhagyja nyugalma, mikor közelébe ér, kezét kezébe
teszi s kezét meg akarja szoritani. Oly édes és oly nehéz az ifju
szemeibe tekinteni! Ugy szeretné lehunyni szemeit, de még sem meri.
Hátha annak az ifjunak merész szeme észre veszi az ő érzelmeit.</p>
<p>Mennyit gondolkodott, mennyit ábrándozott utóbb érzelmeinek e
rohama fölött. Lehetetlen, hogy az ifju e találkozás pillanatában
észre ne vette volna e rohamot. Negyedfél év mulva igy ir
erről:</p>
<p>»Oh jól észrevette azt maga is, midőn kezem ugy remegett
kezében, – midőn szemeimet elforditani akartam, de nem tudtam, –
hogy magamat el ne áruljam!«</p>
<p>Hajh te angyallélek, mi nagy baj lett volna abból, ha magadat
elárulod? Ha szivednek hőse észreveszi, hogy te forrón szereted? Ha
megtudja, hogy te egész tested minden varázsát, egész lelked minden
kincsét az ő boldogságáért cserébe adod?</p>
<p>És aztán te édes lányka, hogy gondolhattad te azt, hogy az az
éles szemü és szerelmes lelkü ifju a te szived dobbanását meg nem
hallja?</p>
<p>Bohó lány!</p>
<p>Hanem ugy-e, az aztán jól esett, mikor vacsora után az ebédlőből
minden butort kidobáltak, mikor Pityók <span class=
"pagenum"><a name="Page_148" id="Page_148">-148-</a></span>
rázendité azt a kurucz andalgó dalt s te a délczeg ifju karján
virágtipró piczi lábaiddal ellejtetted azt a deli magyar
tánczot?</p>
<p>Gyönyörüen tánczolt Szegedy Róza. Tánczának kellemei még Medinát
is felülmulták.</p>
<p>A mi pedig nagy szó.</p>
<p>Mikor Kisfaludy a testőr-tisztséget a királyi udvarnál
elfoglalta: volt akkor Bécsben egy európai hirü tánczos férfi és
nő, kik tudományukkal, müvészetükkel s testük ügyességével
történeti nevet alkottak a maguk számára s egyuttal a szinmüvészet
számára is.</p>
<p>A férfi: Salvatore Vigano. A nő: Medina Mária. Házastársak
voltak. A férfi lángész, a nő bámulatos szépség. Mindakettő korának
első tánczosa.</p>
<p>Tánczot azelőtt is ismert a szinpad. De csak egyes tánczot. Az
egyén ügyessége, kelleme és bája szerepelt benne; egyéb értelme s
egyéb hatása nem volt a táncznak. Volt tömeges táncz is, de ez is
csupán a termek társas mulatságát s a népfajok kölcsönös tánczait
mutatta be a mivelt, a magas és a legmagasabb társaságnak.</p>
<p>Vigano és Medina jött arra a gondolatra, hogy a tánczczal
eszmét, cselekményt, érzelmeket, egységes és egész szini müveket
lehet ábrázolni, előadni, megteremteni s igy a tánczból, csupán a
tánczból szindarabot alkotni. Ha az arczvonások és karok mozdulatai
alkalmasak arra, hogy a zene segélyével s néma arczjátékkal egész
szindarabot alkossanak: a lábak sokkal alkalmasabbak lehetnek az
arcz, a karok és a test mozdulatainak segélyével s nekivaló
zenekisérettel ugyan arra. <span class="pagenum"><a name="Page_149"
id="Page_149">-149-</a></span></p>
<p>A gondolat kikelt, felnőtt, megizmosodott, gyönyörüen
megvalósult. Létre jött a ballet-szinmü. Az a melyik ma is fennáll
s a melynek Vigano és Medina az eredeti alkotója.</p>
<p>Sok minden kell az ily szinmühöz. Szoborszerü szép testalkat,
domboru mell, telt csipő, szép karok, szép lábak; gyöngéd, finom,
gyors és természetes mozgások. Főképen pedig testhez álló mez, mely
a termet minden hajlását, minden domborulatát, minden gödröcskéjét
tökéletesen elárulja. Szép a szép női kar. Ki merné azt, ki tudná
azt eltagadni? De hol marad annak szépsége a női lábak szépsége
mögött? És hol marad müvészi hatása? Emeld fel a női kart: csupán a
váll és a lapoczka mozdul meg; a váll és a lapoczka mozgásában
pedig alig van élet, alig van változatosság. Költészet, müvészi
alakulás pedig semmi sincs. Még senki se lett szerelmes női
lapoczkába. Még Petrarca se énekelte meg Laura lapoczkáját. A váll
szépsége valamivel többet jelent. De akár nyugszik a kar, akár
ölelésre, akár esküvésre emelkedik: a váll csak gömbölyü, köralaku
marad. Se lágy hullámai, se gödröcskéi, se mosolyvonalai nem
támadnak. Mozgását is alig lehet látni.</p>
<p>Mi más az, mikor a nő lábát emeli fel!</p>
<p>A láb domboru izmai uj alakulást nyernek. Hullámos hajlásaival,
finom rezgéseivel állandó mozgásba jön a csipő s ennek minden
alakulása bájos, mert kör és hullámvonalak váltakoznak minden
alakulásban. Szakadatlanul alkalmazkodik a derék s a felső test is
a lábak <span class="pagenum"><a name="Page_150" id=
"Page_150">-150-</a></span> mozgásához. A karok játéka főleg csak a
látás által, a lábak játéka azon felül a képzelet által nyujt is
müvészi élvezetet.</p>
<p>A mai ballet-szinmü már részben romlott müvészet. Mikor a
tánczosnő lábának hüvelykujján fut, mint a csirke, vagy mikor a
tánczosnő lábujjain pörgetyü módjára pörög, mint a bugó csiga, vagy
a mikor a tánczmester karján félköralakba hanyatlik: akkor már vége
a müvészetnek. Mindez már torzkép. Mindez pusztán erőmüvi
izommüködés és nem müvészet. Olyan, mint a kigyó-ember vagy mint az
a bolond ember, a ki saját fejére ül. Nincs olyan szobor, a melyben
a hős vagy az istennő lábának csak hüvelykujján áll. Olyan szobor
sincs, a mely saját tengelye körül pörgetyü módjára pörögjön vagy a
mely félkör alakra hanyatt hajló nőtestet ábrázoljon. A táncznak
pedig egyetlen müvészi feladata mozgásban állitani elő a tökéletes
szoboralakokat.</p>
<p>Medina táncza még nem volt elfajult. Az ő táncza még igazi
müvészet, igazi mozgószobor táncza volt.</p>
<p>De Szegedy Róza táncza ennél is szebb volt.</p>
<p>Azt irja a költő, hogy a kellemek gazdagabb mértékben megvoltak
Róza tánczában, mint Medináéban. Apolló se tudná leirni tánczának
gyönyörüségeit. Lábai oly ékesen rajzolták le a zene hangját s
minden tagja oly édesen kisérte a lábakat. Az öt érzék nem elég ezt
a tánczot tökéletesen megérteni.</p>
<p>A szeretőnek és a költőnek szeme látta igy ezt a tánczot.
<span class="pagenum"><a name="Page_151" id=
"Page_151">-151-</a></span></p>
<p>De mindenkit ne hozzon rajongásba Szegedy Róza táncza. De azért
a költőnek mégis igaza volt.</p>
<p>Mert az igazi magyar táncz akkor is, ha férfi járja, akkor is,
ha nő járja, a legszebb táncz a kerek világon. Nyugati nemzetek
táncza meg se közeliti. Csak néhány keleti nép tánczában lehet a
magyar táncz fenségének néhány elemét megtalálni.</p>
<p>Nem a csárdást értem s kivált nem ugy, a hogy mai napság járják.
Nem is azokat a mozdulatokat értem, a melyeket tánczmesterek
fedeztek fel: hamissá, idegenszerüvé tenni az eredetit. Az ősi
tiszta alakot értem.</p>
<p>Egyenes fejállás, büszke mell, nyalka lépés, összehangzó
bokázás, egyik kar a csipőn, másik kar a süveg körül vagy a lány
derekán, sarkantyunak pengő összeverődése, komoly arcz és kemény
tekintet: ezekből áll az igazi magyar férfitáncz. Van benne
andalgó, van benne kopogó: de mindig ott kell lenni a férfierőnek,
fenségnek és méltóságnak. Nem könyörög és mulattat, nem ugrál és
ledérkedik a magyar legény, a mikor tánczol. Hanem hódit.</p>
<p>– Ide nézz lány, ide nézz menyecske, lásd ezt a termetet, vedd
észre erejét, tüzét, büszkeségét. Én vagyok a férfi, én vagyok a te
végzeted, szivednek és sorsodnak ura. Ha megszeretlek: meg is
védelmezlek. Karom is a tied, szivem is a tied; magam is egészen a
tied vagyok. Örök társam vagy, ha szived is ugy akarja, de legény
vagyok, ha magam maradok is.</p>
<p>Ez a magyar táncz, ha férfi járja. <span class=
"pagenum"><a name="Page_152" id="Page_152">-152-</a></span></p>
<p>A lánynak, ha tánczol, társa arczára kell nézni folytonosan. Ez
a legénynek jutalma, biztatása, lelkesitője. Az a nézés szelid
legyen és komoly legyen. A bokázás, az egyenes derék, a magas
fejtartás ott van a lánynál is. De lépései kicsinyek és
hangtalanok, mint a galamb lépései. Egyik karja csipőjén vagy a
férfi vállán, másik karja szabadon himbál s vagy kendője vagy virág
a kezében.</p>
<p>Ruhájának megbomlani nem szabad. Rengő keblét is kendő takarja.
Csak arcza és nyaka van szabadon. Csak bokáig szabad látni lábát;
térdeinek mozgását vagy meghajlását már a ruhán át se szabad látni.
Arczának pirja, szemének ábrándos tüze, felső teste mozgásának bája
s lábainak a legénynyel is, a zenével is összehangzó mozgása: ez a
lány táncza.</p>
<p>– Látlak legény, veled tartok, el nem fáradok melletted; ha
megérdemelsz, tied is lehetek, de csábitást, de kacsintást tőlem
hiába vársz.</p>
<p>Hogy szoknyáját libegtesse, két csipőjénél fogva rázogassa,
köténye csücskét emelgesse s ezzel bájainak szentséges titkára
ráutaljon: ez a magyar tánczban lehetetlen. Ezt magyar nő meg nem
teheti. Még azt se, hogy belekiáltson a tánczzenébe.</p>
<p>Szegedy Róza magyar tánczát mindenki bámulta. Ez a táncz
rajongásba hozott mindenkit. Pápay Miklós öreg barátomtól
hallottam, ki maga is ismerte őt s kinek apja Pápay Sámuel magas
gondolkozásu iró, és Kisfaludy Sándornak kortársa és egyik legjobb
barátja volt – tőle hallottam, hogy megtörtént Pápán, <span class=
"pagenum"><a name="Page_153" id="Page_153">-153-</a></span>
nyilvános vigalomban, hogy a mikor Szegedy Róza a magyar tánczot
járta, az összes párok lassanként félreálltak s az egész közönség
rajongó lelkesüléssel nézte a költő nejének édes bájos, aranyos
magyar tánczát.</p>
<p>Igaza volt tehát a költőnek és a szeretőnek. Hogy érhetné utól
balletnő, ha Medina is, idegen tánczban a magyar szüznek báját s
fenséges kellemeit?</p>
<p>Pedig Medinát a legényszerelem egész pokoltüzével szerette több
mint egy éven át Kisfaludy. S Medina, bár rajongott érte Bécs egész
férfiközönsége, a magyar testőrt tüntette ki, pedig ennek semmi
kincse nem volt, csak deli szép alakja volt. De mikor azután
meglátta Róza tánczát: ugy elmult Medina alakja az ő lelkében, mint
a hajó nyoma a viharos tengeren.</p>
<p>Hajnal felé lett vége Badacsony szüretén az első vigalomnak.
Aludni is kellett valamit.</p>
<p>Csakhogy a badacsonyi szőlőhegyi hajlék nem akkora s nincs ugy
berendezve, hogy ott huszonöt s harmincz férfit éjjeli szállásra
kényelmesen el lehessen látni. Három szoba s a pinczelejárat fölött
a sajtóház: ez az egész.</p>
<p>Sebaj!</p>
<p>A három szobát és a sajtóházat elfoglalják a nők. Külön az öreg
asszonyok, külön a menyecskék, külön a lányok. Menyecskeszó: dévaj
beszéd; – nem való a lánynak. Leánybeszéd: madárcsicsergés; unalmas
az öreg asszonynak, de a menyecskének is. Minden korszak együttesen
jobban érti egymást. <span class="pagenum"><a name="Page_154" id=
"Page_154">-154-</a></span></p>
<p>Hát a férfiak hol töltik az éjszakát?</p>
<p>A hány elfér: a vinczellérnél alszik a szoba földjén idei puha
zörgős buzaszalmán. Takaródzik lópokróczczal vagy a saját
köpenyegjével. A kinek van: elmegy a maga hajlékához, visz magával
vendéget is. Nehányan, kivált a fiatalabbak, a hintókban alusznak.
Ugy ülnek az ülésekben, mint a pulykák.</p>
<p>De azért a reggelinél olyan üde, olyan piros, olyan nyalka
valamennyi, mintha lakodalomra készülne. Szüreten még az öreg urak
is kipödrik legalább a fele bajszukat. Hátha még ma ők is tánczra
kerekednek? Az ördög nem alszik. Kusza bajuszszal tánczolni pedig
annyi menyecske közt nem lehet.</p>
<p>A testőr még meg is borotválkozik. Testőrnek diszben kell lenni
mindig. Kivált mikor Róza égszinkék ruháját ölti fel, a melyről azt
mondta varrónője: ez áll rajta legjobban.</p>
<p>Reggeli alatt az éjjeli szállás körülményeit beszélik el a
nőknek. Vidáman, elmésen, tulozva. Mint az ezüstnek csengése: ugy
szól a menyecskék és lányok kaczagása.</p>
<p>Hát a czigányok hol aludtak?</p>
<p>Van esze a czigánynak. Észrevették, hogy a padlás tele van
illatos sarjuval. Oda takarodtak. Jobb fekvésük volt, mint az
uraságoknak. Elő se kerültek előbb, csak a mikor az ebédhez kellett
muzsikálni.</p>
<p>Szép őszi nap volt s langyos a levegő. Valaki inditványozta:
menjünk sétálni.</p>
<p>Mentek sétálni. <span class="pagenum"><a name="Page_155" id=
"Page_155">-155-</a></span></p>
<p>A tomaji oldal felé mentek, a Koldusok utján. Az ut itt gyönyörü
szálas erdőben vezet. Nincs a napkeleti zultánoknak olyan puha és
illatos szőnyegük, mint a milyen ott az avar. A testőr és Róza
többnyire együtt voltak. De Róza észrevétlenül gondoskodott arról,
hogy a társaságtól el ne maradjanak. Sétájuk egészen a Vaskapuig
tartott, onnan aztán visszafordultak.</p>
<p>Ebéd után, de már este felé a Balatonon csónakáztak.</p>
<p>Mikor Kisfaludy, mint a francziák hadi foglya már szabadulóban a
genuai tengeren utazott s irtózatos tengeri viharban a hajó népe
már elveszettnek hitte magát: akkor jutott eszébe ez a balatoni
csónakázás. A fenyegető halál Róza alakját állitotta lelke elé.</p>
<p>»Bár most itt volna velem Ő is a habok között. Mint akkor, hogy
a szerelem Lánczával megkötözött. – Megragadnám karjaimmal, És
szivemhez szoritnám, És lángoló csókjaimmal Őtet végig boritnám, S
kétségbe esve bele vetném, S a tengerben eltemetném Együtt véle
magamat. – Ha boldoggá engem nem tesz: mást se üdvözithessen!«</p>
<p>Kegyetlen gondolat. De hőshöz, szeretőhöz, költőhöz méltó
gondolat. És mégis szép gondolat, hogy a mikor ott ordit körülötte
a tenger haragja s minden pillanatban bekövetkezhetik a
kikerülhetetlen halál, kétszáz mérföld távolságban akkor is az a
lány jut eszébe, a kit már esztendeje nem is látott, s a kitől,
mikor utoljára látta, akkor is keserüséggel kellett elválnia.</p>
<p>Este megint vigalom, táncz, játék hajnalig. <span class=
"pagenum"><a name="Page_156" id="Page_156">-156-</a></span></p>
<p>A lány nem tüntette ki a költőt. Talán tartózkodóbb volt vele
szemben, mint másokkal. De a költő figyelt. Asszonyok körül volt is
már jártassága. A női lélek szerelmi változatait meglehetősen
ismerte már. Olyan mély lélekkel és magas gondolkozással ugyan még
nem találkozott, mint Szegedy Róza, de Teréz, a pozsonyi lány
szintén fiatal szüz hajadon volt s a lánylélek, mikor a szerelem
illatát érzi maga körül s mikor szivének fölmelegedését érzi,
bizonyos fokig mind egyenlő. Tünődés, némaság, gyakori elandalodás,
érzelmeinek gondos titkolása, szive választottját mindig felkeresni
s mindig kikerülni s édes és szent titkát a mindenség elől
elrejteni: ebben egyik szüz lélek csak olyan, mint a másik.</p>
<p>A pozsonyi lányt régen elfeledte a költő. Az a szerelem csak
harmatcsepp volt a virágon. Medina szerelme pedig felhőszakadás,
vad zuhatag, tengernek habzó hulláma, melyben kényére fürödhetett
az ifju s melyben el is merülhetett, ereje is elsorvadhatott. S
most megint ott állt előtte, a huszonhárom éves ifju előtt Szegedy
Róza. Megint az a tiszta harmatcsepp, mely a fényes és magas égből
szállt le, melyen ott ragyog minden üdvösségnek jele s melyen át
érezni lehet azt, a mi minden üdvösségnél szentebb és drágább: a
hajadon sziv első ébredését, első mozdulatát.</p>
<p>És mégis – nem a hosszufalui első találkozásnál s nem is a
badacsonyi szüret első két napján és éjszakáján vert örök gyökeret
a szivbe a szerelem.</p>
<p>Hanem a harmadik napon Szigligetben. <span class=
"pagenum"><a name="Page_157" id="Page_157">-157-</a></span></p>
<p>Kocsin rándultak át Szigligetbe. Róza Rostynéval ült a kocsin s
a költő volt lovagjuk. Rostyné megengedte, hogy az ifju ne lóháton
kisérje őket, hanem velük menjen s ne a bakon, hanem az első ülésen
a nőkkel szemközt üljön.</p>
<p>A régi hintó más alaku volt, mint a mostani. Rugója csak félig
volt vasból, félig vastag szijból. Nagy zökkenésnél majd kidobta az
embert kebeléből. Bárkája sokkal nagyobb, mint a mostani kocsiké. A
szemközt ülők térdeinek érintkezni nem volt szükséges. De szabad se
volt. Tiszta ösztöne megsugta a költőnek, hogy ez ellen véteni s
Rózát örökre elvesziteni egy dolog. Ezt a leányt csak imádni lehet,
ez előtt csak leborulni lehet, mint az oltári szentség előtt.</p>
<p>És mégis ez az együtt-kocsizás volt egyik nagy fejezete annak a
történetnek, melynek neve Himfy Szerelme.</p>
<p>Szemközt ülni a lánynyal. Mindig reá nézni. Tekintetével gyakran
találkozni. Édes lehelletét, édes illatát belélekzeni.
Fölszállásnál, leszállásnál kezét fogni. Ernyőjét egy-egy perczig
kézben tartani. S ruháját egyszer-másszor érinteni.</p>
<p>Nevessetek irók, lélekbuvárok, sorvadt szivek, vén gonoszok,
hitetlen és avar lelkek! Tartsátok ezt a szót ostoba ábrándnak,
holdvilágban járó érzékenységnek! És mégis örök igazság, hogy a
sors nagy kegyének tartja minden nemes ifju, ha az imádott lánynak
véletlenül ruhaszegélyéhez hozzáérhet.</p>
<p>A kik egy család kebelében összevonulnak: bizonyos bensőség köti
össze azokat. A kik egy kocsi bensejében <span class=
"pagenum"><a name="Page_158" id="Page_158">-158-</a></span>
összeszorulnak: azok közt is bizonyos rokonszenv, valami kölcsönös
vonzalom támad. Ha különben idegenek is. Együtt átdőzsölt éjszaka
is gyakran évekig terjedő bizalmat szül férfiak közt. Férfi és nő,
ha szivük szabad, ugy kocsikázzanak együtt, hogy készen legyenek
arra, hogy egymásba beleszeretnek. Lelkük erejétől és nemességétől
függ aztán, hogy szerelmük milyen mély és milyen tartós leend.</p>
<p>S a deli ifju és Szegedy Róza együtt kocsikáztak
Szigligetbe.</p>
<p>S Rostyné még egy kis hamisságot is cselekedett.</p>
<p>Skublics megmondta Rostynénak, hogy Kisfaludy Sándor a hegedün
kitünően játszik. Rostyné egyik czigánytól elkérte hegedüjét s
eldugta a kocsiládába. Mikor a vár omladékait bejárták, megálltak a
nagy lovagteremben s annak falnyilásain át gyönyörködtek a
Balatonban.</p>
<p>A vár omladékai ma egészen mások. Mikor a költő ott járt
imádottjával: akkor még csak 123 esztendő telt el a vár leégése
óta. Most már 228 év pergett le azóta. A várromok pusztulásában
száz esztendő óriási idő – minálunk. Akkor még a lovagteremnek
padlógerendái is mind meg voltak.</p>
<p>A legkedvesebb beszélgetés közben Rostyné honnan-honnan se,
előveszi a hegedüt s oda nyujtja a költőnek.</p>
<p>– Itt van Sándor, vegye csak a kezébe. Hallottuk ám, mit tud.
Róza kedvéért huzza el a legszebb nótát.</p>
<p>Kisfaludy ránézett Rózára. A lány szemei biztatták. Szavai is.
<span class="pagenum"><a name="Page_159" id=
"Page_159">-159-</a></span></p>
<p>– Én igen szivesen hallgatom.</p>
<p>– Énekel-e hozzá?</p>
<p>Rostyné közbeszólt:</p>
<p>– Ha a hárfája itt volna: énekelne. Róza nagy mester ám a hárfán
és a dalban.</p>
<p>Csakugyan kitünően kezelte a hárfát. Csakhogy az akkori idők
gonosz szokása szerint más dalt, mint német dalt nem tudott
énekelni. Elhitették az urakkal és urnőkkel, hogy a magyar dal csak
paraszt lánynak, paraszt legénynek való.</p>
<p>Kisfaludy Lavota dalait huzta s utánuk néhány kurucz dalt. A
lány előtt ismeretlen dalok voltak ezek. De gyöngéd, érző lelke
csak ugy szítta magába azt az édes-bus dallamot. Könye
kicsordult.</p>
<p>A költő észrevette.</p>
<p>– Róza, tanulja meg az én kedvemért a magyar dalt. Ugy-e
szép?</p>
<p>– Igazán szép, megtanulom.</p>
<p>– Az én kedvemért?</p>
<p>Róza nem szólt, de a költőnek szeme közé nézett. Ezt a nézést és
ezt a szótlanságot a költő néma vallomásnak tekintette.</p>
<p>Megjött bátorsága s midőn a várhegy oldalán a csalitban jártak s
egy pillanatig tanuk nélkül voltak, igy szólt a lányhoz:</p>
<p>– Róza meg ne haragudjék rám, ha megmondom, hogy én igazán és
mélyen érzem, hogy jövendő sorsom aligha magától nem függ. Én már
alig tudok Bécsbe visszamenni. <span class="pagenum"><a name=
"Page_160" id="Page_160">-160-</a></span></p>
<p>A lány fényes arczán rózsaszin kergetődzött a liliommal. Hol
pirult, hol halványult. Látta, hogy az ifju nyilatkozatot vár.
Utóbb halk, reszkető hangon mégis felelt.</p>
<p>– Korán van még ilyenre gondolni, oka se lehet ilyenre gondolni,
hiszen először vagy másodszor látjuk egymást.</p>
<p>– S Róza, maga jó néven veszi, nekem megengedi, hogy gyakran
lássuk egymást?</p>
<p>– Azzal csak megtisztel engem s én köszönettel veszem. Hiszen mi
rokonok is vagyunk.</p>
<p>– Én heves természetü és nagyravágyó vagyok. A rokonság nekem
nem lesz elég, attól félek.</p>
<p>Róza nem felelt. Egy száradni kezdő kosborvirágot vett a kezébe
s azt nézegette. Idő után mégis annyit mondott:</p>
<p>– Félni sincs oka.</p>
<p>De kezét, azt a harmatkezet se csókra, se kézszoritásra nem
nyujtotta.</p>
<p>Pedig szerette az ifjut. Ugy szerette, mint az ifju őt. Csak
szentségekkel teljes tiszta lelkében kétségnek felhője borongott.
Hallott ő már arról, minő barátság volt a deli testőr és Medina
között. Sokszor vitte őt apja Bécsbe. S a megyei ifjuság, a
menyecskék s a nénikék akárhányszor beszélgettek füle hallatára is
a deli testőr szerelmi kalandjairól. Oly sziv, mint az övé, az a
»százaktól imádott sziv« nem akart, nem tudott lenni »egy a sok
közül«. Ha méltó lesz az ifju hozzá: az a sziv az övé legyen. Ha
nem lesz méltó hozzá: az <span class="pagenum"><a name="Page_161"
id="Page_161">-161-</a></span> a sziv másé akkor se legyen, inkább
sorvadjon el vagy szakadjon meg. Ahhoz pedig idő és meggyőződés
kell, hogy az ifju méltó lesz-e ahhoz a szivhez.</p>
<p>Azt irja Szegedy Róza egyik levelében:</p>
<p>»Én nem vagyok közönséges leány. Én megvetem azon mesterségeket,
melyek által némely leányok a férfiaknak tőrt hánynak s azokat
magukhoz édesgetik.«</p>
<p>Azt irja másutt:</p>
<p>»Egy leány, a ki magába zárkózott és magát a világ által
kevélynek szidatja, mintsem hogy oly dolgokból üzzön játékot,
melyek tiszteletre méltók.«</p>
<p>A szerelem és a szerelmi édelgés dolgait érti. Ezek szentek ő
előtte. Legszentebb szivének önérzete. Szereti a költőt. Érzi, hogy
ő méltó ahhoz. De érzi azt is, hogy szerelme nagy kincs.
Könnyelmüen azt a költőre se bizhatja.</p>
<p>Kisfaludyt ezer kétség gyötörte: szereti-e őt vagy tudná-e
szeretni őt Róza?</p>
<p>Róza negyedfél év mulva azt irta neki:</p>
<p>»Az én szerelmem a magáénak semmit se enged, sziveink bizonyára
azon egy időben gyultak el.«</p>
<p>Hosszufalun és Badacsonyban.</p>
<p>Róza szive még talán-talán előbb gyult el. Hiszen Kisfaludy egy
helyütt ugy gondolja, hogy urrá szive fölött Róza alakja
Szigligetben lett.</p>
<p>Mint hadifogoly Draguignanban ült. Ott irja naplójába 1796. évi
augusztus 31-én:</p>
<p>»Estefelé kisétáltam a hegyre, mely a város fölött emelkedik. A
nap épen az átellenben levő hegynek tulsó <span class=
"pagenum"><a name="Page_162" id="Page_162">-162-</a></span> oldalán
ereszkedett az alvilágra, sugárai csillogva szökdécseltek az
olajfáknak levelei között. – Az alattam fekvő szőlőtáblák, a
szüretnek közelgetése elevenen emlékeztetnek tavaly Badacsonyban
töltött napjaimra; és megujultak bennem mindazok az érzemények,
melyeket Szegedy Róza gerjesztett bennem, kivált Szigligetben.«</p>
<p>»Himfy Szerelme« csak Badacsonyt emlegeti, Szigligetről
hallgat.</p>
<p>»Édes kinos emlékezet oh Badacsony szürete!«</p>
<p>Róza is Badacsonyt emlegeti. Ezt irja 1799-ben a költőhöz:</p>
<p>»Általában sokféleképen vélekednek az emberek felőlünk, mert
Badacsony! S mi ott együtt! Ezt ki nem verhetni a fejükből. Közel
is járnak az igazsághoz.«</p>
<hr class="chap" />
<div class="chapter"></div>
<p><span class="pagenum"><a name="Page_163" id=
"Page_163">-163-</a></span></p>
<h2>AZ ELVÁLÁS.</h2>
<p class="summary">(Szép volt-e Szegedy Róza? – Visszaemlékezés
Gógánfára. – A költő vad szenvedélye. – A szüznek szent haragja. –
Ki volt a hibás? – Az igaz szerelem féltékeny. – A rágalmazók. – Az
ifju lelkének kinjai. – A szilaj vidámság. – Zokog most már az a
büszke lány is.)</p>
<p>Szép volt-e Szegedy Róza?</p>
<p>Arczképének valahol meg kellene lenni. Hogy lány korában a
család leföstette volna: nem gondolom. Némi adatok vannak arra,
hogy férje 1809-ben vagy 1810-ben leföstette. Nagy kár volna, ha
eltünt volna képe. Hiszen magyar költő lantja akkora hévvel s oly
gazdagon nem örökitett meg senkit, mint Kisfaludy őt.</p>
<p>Én csak Pápay Miklós barátomtól hallottam róla. De ő már csak a
negyvenöt éves Rózát ismerte. Akkor már régóta és sokat
betegeskedett. Arra emlékezett, hogy sovány volt, fényes fehér
arcza s még akkor is gyönyörü kék szemei.</p>
<p>Himfy szerelmeiben százszor le van irva minden szépsége. Teli
kebel, rózsaszáj, tüzes szem, nyiló arcz, deli termet, gazdag szőke
hajfürtök. <span class="pagenum"><a name="Page_164" id=
"Page_164">-164-</a></span></p>
<p>De költő szemén, szerető szemén keresztül a szivárvány szinében
ragyog minden.</p>
<p>Hogy nagy ész s mélyen és nemesen érző gazdag sziv: azt minden
emlék bizonyitja.</p>
<p>Tánczhoz, zenéhez, énekhez szép tehetsége volt.</p>
<p>Irói, költői kisérleteket is tett. Egyik leánykori költeményét,
mely szerelmi költemény, czime: Föltételeim, 1799-ben elküldötte
Kisfaludynak.</p>
<p>Levelei magas miveltségről tesznek tanubizonyságot.</p>
<p>Nagy érzéke volt a tájak szépsége iránt. Ez nőnél sokkal
ritkább, mint férfinál. Az ókori népek, a gyermekek és a nők nem
igen lelkesülnek a tájak szépségein.</p>
<p>Apja is imádta őt.</p>
<p>Anyja korábban elhalt, apja a badacsonyi szüretre következő
tavaszon, 1796-ban halt meg.</p>
<p>Két lányöcscse volt, Antónia és Katalin. Halála előtt pár nappal
azt mondta édes apja:</p>
<p>– Mig te élsz édes leányom, addig tudom, hogy jó gondviselőjük
lesz gyermekeimnek. Légy olyan jó hozzájuk, mint eddig valál és én
megnyugodva hunyom be szemeimet.</p>
<p>Csodálatos véletlen: Kisfaludynak is volt ilyen lánytestvére:
Teréz huga. Alig tizenhárom-tizennégy éves volt e lány, mikor
édesanyja meghalt s apja Kisfaludy Mihály nagy gazdasággal s több
kis gyermekkel, lánynyal özvegyen maradt. S az a tizenhárom éves
lány átvette a gazdaságot és háztartást. Vezette mindakettőt példás
renddel és sikerrel s vezette a kis fiuk és lányok nevelését.
<span class="pagenum"><a name="Page_165" id=
"Page_165">-165-</a></span></p>
<p>És még csodálatosabb. Ez a lány már kis lány korában egyedül
Szegedy Rózát tartotta Sándor bátyjához méltó feleségnek. Egykor
ott volt Eötvösben s nagyon megfigyelte Rózát s akkor otthon azt
mondta:</p>
<p>– Föl mernék fogadni életembe, hogy Sándor, ha esztendőkig keres
is, még se talál kedve szerint való leányt; mert ne csak tyukokat
ültetni, kötni, pipeskedni tudjon ám az. Az egyetlenegy Szegedy
Rózát merném neki ajánlani.</p>
<p>Jól ismerte bátyját is, Rózát is.</p>
<p>A gondviselés és a kis lány szive tehát összeszánta őket. A
badacsonyi szüret össze is hozta a két szerető szivet. S a gógánfai
találkozás mégis majd meg nem ölte a két szerető sziv
boldogságát.</p>
<p>Mi történt Gógánfán?</p>
<p>A költő maga többször megemlékezik a gógánfai jelenetről. Minden
emlékezése kinos emléket hoz napvilágra. Különböző időközökben igy
ir Rózának:</p>
<p>»Midőn én magának legelőször szólottam a szerelemről, maga engem
mint egy mindennapi embert, mint csábitót lehordott, még most is
cseng füleimben. Gógánfán nem szántam volna magamat
megfojtani.«</p>
<hr class="tb" />
<p>»Voltam én egyszer durva immár maga iránt is.«</p>
<p>»Maga rajtam egyszer immár ugy is kiadott és szive talán már
mást választott.«</p>
<hr class="tb" />
<p>»Ki tudja, ha életem folyását én másfelé nem intézhettem
volna-e, ha oly makranczos bolond nem lettem <span class=
"pagenum"><a name="Page_166" id="Page_166">-166-</a></span> volna.
Nem akarok azon időkről gondolkodni, mert még a falba verem
fejemet.«</p>
<hr class="tb" />
<p>»Ne boszankodjál többé gógánfai viseletemen, hejh, eléggé
bünhödtem már bünömért. Be bolond valék én akkor. De mond meg
kegyetlen Szeretettem, ki volt mégis annak oka? – Valóban csak
magad, a ki kegyetlen büszkeséggel megveté szerelmemet, mely oly
igaz, oly hü, oly méltó vala!«</p>
<p>Ezek a levelek évek mulva, az 1798-ik év végén s az 1799-ik év
folyamán keltek. A gógánfai jelenet 1796-ik évi márcziusban
történt. Fájdalmas jelenetnek kellett ennek lenni, hiszen a szerető
sziveket több mint három évre szakitá el egymástól s emléke még
három év mulva is oly élénk, oly keserü volt.</p>
<p>Kisfaludynak el kellett hagyni a testőrséget. Módjában állott
lemondani a katonáskodásról, de a büszke és bátor ifju sok
mindenféle okból a csaták elől kitérni nem akart. Csak Szegedy Róza
szerelme, szivének és kezének megnyerése birta volna rá. A
badacsonyi találkozás óta kereste is az alkalmat meggyőződni arról,
hogy az a sziv biztosan, gyorsan és teljesen övé lehet-e?</p>
<p>Gógánfa közel van Sümeghez, szomszédos Gyömörővel, hol
Kisfaludyéknak birtokjuk volt. Gógánfán Gyömörey, Kisfaludy s
egykor Szegedy-féle s egyéb előkelő családi részbirtokok voltak.
Itt volt 1796 márcziusban Szegedy Róza s ide ment át látogatóba a
költő. Azzal a komoly elhatározással ment át, hogy <span class=
"pagenum"><a name="Page_167" id="Page_167">-167-</a></span> Rózától
nyilatkozatot kér, vagy elnyeri üdvét, vagy neki megy a világnak, a
háborunak.</p>
<p>Kedvező jelek fogadták.</p>
<p>Róza komoly, de édes arczczal fogadta, sőt megengedte, hogy édes
forró illatos kezét megcsókolhassa.</p>
<p>»Bizakodó reményekkel Közeliték hozzája, És epedő bus szemekkel
Tekintettem reája. És szép kezét megcsókoltam. A szerelem
vakmerő!«</p>
<p>Róza megengedte a kézcsókot, de arcza ez alatt elborult.</p>
<p>– Miért oly bús?</p>
<p>A lány elpirult, de nem felelt. Hanem a költő észrevette, hogy
keble gyorsan hullámzott, hogy a lány lelkét erős indulat rohanta
meg s hogy zavarában a nyakán könnyedén átvetett hálószerü kendőt
hullámzó kebelén összevonja.</p>
<p>A költő jó előjelnek tekintette mindezt.</p>
<p>Nap közben a lány mindig nagyon komoly volt. Mintha megbánta
volna, hogy kezét csókra átengedte. Mintha gondosan ügyelt volna
arra, hogy szerelmének semmi jelenségét az ifju többé észre ne
vegye.</p>
<p>A kastély mögött kert, a kert mellett erdőcske. Az ifju,
érzelmeitől kergetve, estennen kiment az erdőcskébe, nagy fához
támaszkodott s lelke tele lett viaskodással, vajjon kisérletet
tegyen-e Rózát nyilatkozatra birni vagy tovább várjon? Ugy érezte,
a visszautasitás halála lesz.</p>
<p>A mint ott tünődik: lánydal hangjai ütik meg füleit. A hang felé
néz s Rózát látja. Szép tavaszi enyhe <span class=
"pagenum"><a name="Page_168" id="Page_168">-168-</a></span> száraz
este volt. Róza kiment a kert mellett levő gyöpre s ő dalolt. Édes
hangja mintha a szentek zsolozsmája volna. Az ifju tekintete
rámeredt, lélekzete elakadt, indulatainak hatalma keblét
feldagasztá.</p>
<p>Nem mert pisszeni, nem mert mozdulni sem. Elhallgatott a dal. S
a lány egy perczig mozdulatlanul nézett arra, a hol a nap
lenyugodott. Az esthajnal fénye még eleven volt az égnek peremén s
a szüznek arcza ugy ragyogott az esthajnal fényében, mint az
imádság, mint a dicsőség, mint az üdvözülés.</p>
<p>Mit jelentett ez a dal? Mi történt a hajadon lelkében?
Öntudatlanul nyiltak meg tán ajkai, hogy kétséggyötört lelkének
érzelmei a dal hangjaiban csillapodjanak el?</p>
<p>A költő ezt is jó előjelnek tekintette.</p>
<p>Másnap megint uj jelenet következett.</p>
<p>Volt Rózának két hófehér kezes galambja. Him és jércze. A
galamb-duczban laktak, de ha Róza hivta őket vagy ők meglátták a
lányt: odamentek hozzá s kedveskedtek neki.</p>
<p>Délután a férfiak a szobában együtt poharaztak és pipáztak. A
szoba ajtaja a folyosóra nyilt. A folyosó másik végén Róza egy kis
asztalka mellett dolgozgatott. A két galamb, a mint őt meglátta,
oda repült s az asztalkára leszállt.</p>
<p>E pillanatban kilép a szobaajtón a költő. Meglátja Rózát s a két
fehér galambot. Megáll szótlanul és mozdulatlanul, ne vegye őt
észre se a lány, se a galamb.</p>
<p>A lány arcza mosolyra derült, mikor a két galamb oda rebbent. De
az a két hófehér szelid madár nem <span class="pagenum"><a name=
"Page_169" id="Page_169">-169-</a></span> járt nevelésbe, nem volt
zárdában az apáczáknál, nem tanulta meg a finom társalgás
szabályait s minthogy hiven és igazán szerették egymást, elkezdtek
ott a lány előtt csókolódzni. Piros szemük csak ugy égett, kicsi
csőrük csak ugy csattogott.</p>
<p>A lány rájuk nézett. Két kezét leereszté, feje lehajlott s
arczát bú és ábránd és fájdalom boritá el. Két harmatcsepp
gyülekezett szemeiben. Ugy nézte a két galamb édes szerelmi
játékát. Azután felállt, nagyot, mélyet sóhajtott, szemeit megtörlé
s bement szobájába.</p>
<p>Mit gondolt a lány?</p>
<p>Azt gondolta-e: »egykor én is ilyen boldog leszek.«</p>
<p>Vagy azt gondolta: »én sohase leszek ilyen boldog.«</p>
<p>A költő ezt is jó jelnek vélte. Azt hitte, a lány szive tele van
szerelemmel. Ebben igaza volt. Csakhogy abban a szivben kétség is
volt, nemcsak szerelem.</p>
<p>A következő napon a költő engedelmet kért a lánytól, hogy
érzelmeiről és szándékáról beszélhessen. Szorongó lélekkel, halvány
arczczal, reszkető hangon adta meg a lány az engedélyt.</p>
<p>– Én Róza szeretem magát, imádom mint az istent s elhatározással
várom végzetemet. Ott folytatom, a hol Szigligetben elhagytam.
Érzem, hogy a maga szive is hajlik hozzám. Én magának szivét és
kezét kérem most: vagy nagygyá tesz és boldoggá, vagy megöl.</p>
<p>Deli szép alak volt az ifju. Fényes huszáröltönye kidomboritá
termetének előnyeit. Ajka reszketett. Szemeiben ábránd, tűz és
elszántság lobogott. A lány nem tudta róla levenni szemeit.
<span class="pagenum"><a name="Page_170" id=
"Page_170">-170-</a></span></p>
<p>A lány, a ki most hallotta először komoly, édes és rettenetes
valóságban a szerelmi vallomás szilaj kitörését. A ki a szerelmi
vallomás száz alakját olvasta már s másik száz alakját a társaság
fecsegéseiből jól ismerte. A ki annyiszor gondolt erre, annyiszor
álmodott erről s annyi ábrándot szőtt: mit mondana ő majd, ha őt
rohanná meg ily vallomás?</p>
<p>És most mégis zavarban van. Mint a tigrisvadász, a ki előtt a
rengetegben először jelenik meg a királyi fenevad. Meneküljön?
Védje magát? Vagy gyilkoljon?</p>
<p>Leküzdte felindulását s bár belső érzelmek fojtott vihara tette
hangját reszketővé s arczának halvány és rózsaszinét változóvá,
mégis halk hangon felelt.</p>
<p>– Sándor, én már gondoltam erre s mindig örömöt okozott, a mikor
a maga vonzódását és figyelmét észrevettem. Nem is kerültem magát s
jól éreztem magamat közelében.</p>
<p>– Tehát szeret engem, oh angyal!</p>
<p>– Legyen türelme Sándor. Azt a szót én most ki nem mondom. Az a
szó nekem is végzetem, de annak még nincs itt az ideje. Mi oly
ritkán és oly keveset voltunk együtt, oly kevéssé ismerjük egymást,
hogy nagy könnyelmüség volna, ha sorsunkat egymáshoz kapcsolnók. Én
jó rokona és hű barátnéja maradok magának, nem is akarom letörni se
a maga reményét, se az én reményemet, mert barátságunktól én is
várhatom a boldogságot, de az én végső feleletemet én ma meg nem
mondhatom. Magának Sándor még várni kell. <span class=
"pagenum"><a name="Page_171" id="Page_171">-171-</a></span></p>
<p>– De én nem tudok várni.</p>
<p>A lány szemei oda szegeződtek az ifju arczára.</p>
<p>– Nem értem magát Sándor, vagy maga nem ért engem. Jövendőnknek
utját bevágni én nem akarom s ha érzelmei oly igazak és oly tiszták
és oly erősek, a mint azokat látom: akkor türelmének is kell lenni,
mig az én lelkem a maga állhatatosságát is megismeri s abban
megnyughatik. Várnunk kell!</p>
<p>– De én nem akarok várni!</p>
<p>Az ifju egy lépéssel közeledett a lányhoz. Arczán szerelem,
ihletés és elszántság vonásai kergetődztek.</p>
<p>A lány arczát szomoru komolyság boritotta el.</p>
<p>– Hát mit akar?</p>
<p>– Nekem Róza a maga szivéhez jogom van. Én jogomat akarom. Én
üdvösségemet akarom. Én eljegyzésünket akarom.</p>
<p>A lány szomoru is volt, boldog is volt. Kinozta is, üdvözité is
az ifju szerelmes indulata. Fejét lehajtotta s kereste a szót a
felelethez.</p>
<p>E pillanatban az ifjut vad elhatározásnak szilaj heve ragadta
el. Oda ugrott a szüzhöz s erőszakkal átkarolta, meg akarta
csókolni. A szüz szabadulni akart s hátrahajolt testtel két izmos
karját az ifju vállainak feszité. Arczán a hajadon lélek szent
haragjának lángja lobbant föl.</p>
<p>– Maga dulakodni akar? Vakmerő!</p>
<p>Az ifju észre tért. Karjait levette a lány derekáról s térdre
esett előtte.</p>
<p>– Meg tud-e nekem bocsátani Róza? <span class="pagenum"><a name=
"Page_172" id="Page_172">-172-</a></span></p>
<p>A szüz arczán ott lobogott az a láng. Most már nem kereste a
szavakat. Most már minden szót rögtön megtalált.</p>
<p>– Ne hivjon engem Rózának. Semmi közünk ezentul egymáshoz. Az én
lelkem szentegyház, annak oltárához se csábitó, se duhaj közel nem
juthat. Most már mindent elhiszek, a mit beszéltek magáról. Menjen
a maga asszonyai közé, a kiknek nincs szükségük arra, hogy a férfi
tisztelete és hódolata vegye őket körül. Távozzék tőlem.</p>
<p>Az ifju görcsösen kulcsolta össze kezét s ugy emelte föl e lány
előtt. Csaknem zokogó hangon mondta e szót:</p>
<p>– De mikor ugy szeretlek, ugy szeretlek!</p>
<p>A lány rettentő szót ejtett ki rózsás ajkán.</p>
<p>– Szinjátszó!</p>
<p>Megigazitá vállán és keblén kendőjét s mint haragos istennő,
fölemelt fővel kiment a szobából. Ott hagyta a térdeplő ifjut enyhe
szó és enyhe tekintet nélkül.</p>
<p>Az ifju szemei előtt egy hulló csillag esett le az égről. Fényes
nyomát még látta, édes illatát még érezte egy szempillantásig,
azután eltünt, elenyészett mind a kettő.</p>
<p>Bizonyos, hogy az ifju volt vétkes. Bizonyos, hogy nagy
szerelmében van nagy mentsége. Bizonyos, hogy ismert már olyan
nőket, a kik nem arra tanitották, hogy nemes ifjunak csak az áhitat
szentségével szabad fenséges nő közelében megállani. Bizonyos, hogy
a huszonhárom-huszonnégy éves ifju lelkén mélységes szerelem
<span class="pagenum"><a name="Page_173" id=
"Page_173">-173-</a></span> érzetében még szabadon száguldoznak a
viharok s minden rohamnak az a lélek nehezen tud ellentállani.</p>
<p>De hibázott-e Szegedy Róza? Nem volt-e kegyetlen? Szüz lelkéhez,
fenséges érzelmeihez, igazi szent szerelméhez nem lett volna-e
méltóbb az engesztelő szó, mint az a könyörtelen szó?</p>
<p>Szerette a deli ifjut. Csak ugy szerette, mint az őt. Mért nem
talált tehát mentséget az ifju nagy szerelmében?</p>
<p>Azt irja később a költőnek:</p>
<p>»Minden jót hallottam ugyan maga felől, de karakterében
állandóságot nem véltem.«</p>
<p>Ebben van a lánynak igazsága. S igazságában igazolása.</p>
<p>Ha a lány szive más ifju látásán könyedén felolvad; ha kezét oda
adja a legelső arra való férfinak; ha búval, bánattal, epedő
lélekkel és sorvadó szivvel nem vár évekig; ha nem őrzi szerelmét
oly tisztán és oly alku nélkül, hogy az inkább a siré legyen, mint
sem hogy másé legyen: akkor talán hibás lenne kegyetlenségében. De
Róza szivének joga volt ahhoz, hogy az a sziv csak hozzá méltó
szivért jusson cserébe. Olyan szivért, mely osztatlan tiszta
szerelemmel dobog érte s melyért magas férfi jellem türelemben s
fájdalmakban töltött hosszu évek állandóságával tud jót állani.</p>
<p>Gazdag lány volt, csodálatos szépségü lány volt. Nagy és fényes
család. Százezrekre menő örökség. Apja-anyja elhalt, a szerencsés
vőlegény azonnal eljut mindenhez, a mi az életben becses és
boldogitó. Száz kérője volt. <span class="pagenum"><a name=
"Page_174" id="Page_174">-174-</a></span> Köztük egy gróf Nitzky,
egy Szent-györgyi Horváth, egy Rosthy, Tallián, Bezerédy, akárhány
bécsi katonai bárócska és grófocska. De ő szerelméhez hünek
maradt.</p>
<p>Azt irja három év mulva a költőnek:</p>
<p>»Barátom, hetekig sem beszélhetném el, a miket szenvedtem. De
most már tul vagyok. Szabadon és vidám elmével állok most itt, és
hálaadó sóhajtásokat röpitek és hálaadó tekinteteket vetek az Égre,
a ki erőt ada nékem és türelmet. Hajlandó valék már többször az
atyafiak unszolásainak és barátaim tanácsaiknak engedni és szomoru
példájaként a kénytelenségnek, egész életem boldogságát
testvéreimnek feláldozni. De ugy volt, mintha valamely titkos
hatalom utolsó lépésemnél mindig visszarántott volna engem. Ugy
volt, én engedtem a titkos sugallásnak és most meg vagyok
elégedve!«</p>
<p>Ez a levél oly női lélekbe világit be, a minőt keveset irt le a
világirodalom. A női jellem egyes részeiből a költő ihlete alkothat
eszményi női alakot. Alkotott is minden nagy költő s minden
nemzetnek meseszövő képzelete. De Szegedy Róza élő alak volt s nem
a költő s nem a nép képzeletének szüleménye. Benne mégis a nő
eszményének fensége áll előttünk. Oly tisztán, oly magasan, oly
nemesen; őt nem szárnyalta tul a nőiség ragyogásában a történelem
egyetlen nőalakja sem.</p>
<p>Szegedy Róza a magyar szüznek örökkévaló ideálja.</p>
<p>Himfy Szerelme két nagy részből áll. A bus szerelem az egyik
része, a boldog szerelem a másik része. A bus szerelemnek csak első
korszakát beszélem most el a <span class="pagenum"><a name=
"Page_175" id="Page_175">-175-</a></span> gógánfai elválásig. Talán
lesz időm és kedvem elbeszélni egykor a második korszakot s a
boldog szerelem egész történetét is.</p>
<p>De most még a gógánfai jeleneteknek se jutottunk végére.</p>
<p>A hajdankor őstörténetében s a női lélek belső viharaiban igen
nehéz a tájékozódás. Amazt sok ezer évi feledésnek köde boritja,
emezt a szüzi önérzet némaságának át nem látszó finom leple. Mégis
ismernünk kell mind a kettőt. Az ős hajdankornak emlékei vannak.
Egy rom, egy szobortöredék, egy oszlopfő, egy fegyverdarab, egy
siremlék, egy mese, egy példabeszéd. Ezekből kell népek és nemzetek
életét, történetét, harczait, támadását és elenyésztét
fölismernünk. A női lélek belső világából is ki-kitör egy-egy
jelenség. Egy szó, egy tekintet, egy elpirulás, egy kis irott
levélke, egy olvasmány, egy dal, egy vidám vagy keserü kaczagás.
Képek, gondolatok, vágyak, érzelmek harcza, tolongása tölti meg a
női lelket. Annak igaz történetét ama kis jelenségekből kell
összeállitanunk.</p>
<p>Szent haragjának föllángolásában azt mondta Szegedy Róza a
költőnek:</p>
<p>»Most már mindent elhiszek, a mit beszéltek magáról. Menjen a
maga asszonyai közé.«</p>
<p>E szavakban féltékenység tör ki.</p>
<p>A tisztán szerető női szivnek kötelessége a féltékenység. Abban
a női szivben, a mely nem féltékeny, egy csomó közöny is lakik. A
mely sziv megtüri a közönyt: annak szerelme bágyadt. Az már megtüri
az alkut, a <span class="pagenum"><a name="Page_176" id=
"Page_176">-176-</a></span> megfontolást, a kiegyezést, a
lemondást, a cserét is. Az már nem ismeri azt a szerelmet, a mely
az égben támad és csak a halálban ér véget. Az a sziv még mindig
lehet tisztes feleség, gondos anya, jó gazdaasszony, de szentség
már nem lehet, a kiért az istenek ott hagyják az eget s a kiért a
hősök, a költők és a nemzetek rajongnak.</p>
<p>Róza lelke nagy volt és tökéletes.</p>
<p>A költő elmult szerelmeit megbocsátotta, de még el nem mult
szerelmével osztályos egyezségre nem léphetett. Ő csak hozzá méltó
ifjunak egész szivét fogadhatta el. Ő nem fontolgathatta ezt a
kérdést. A szüznek fenséges érzelmei fontolgatás nélkül döntenek az
életsors fölött. Vagy – vagy! Ha az ifju egész szive nem az övé:
akkor abból semmit se fogad el. Jöjjön a végzet. A boldogtalanság,
az elsorvadás vagy a halál. Szivének ezekkel szemben se lehet
alkudozni. Hiszen azért imádandó ez a sziv.</p>
<p>A társaság, a melyben élt, tele volt a nemes testőr ifjak
szerelmi kalandjaival. Kisfaludy kalandjairól épen sokat tudott
adomázni. Hiszen Medina öleléseiből csak a badacsonyi találkozás
előtt három héttel tudott az ifju szabadulni s a badacsonyi szüret
óta alig telt még el hat hónap. Az adomázó társaság előtt az a hat
hónap is tele volt kalandokkal.</p>
<p>Nem volt szokásban, de nem is volt arra szükség, hogy Róza a
férfiaktól hallja meg az adomákat. Ott voltak az asszonyok, a
menyecskék, az öreg nénik. Fiatal lány ezek köréből ki nem futhat.
Még akkor se, <span class="pagenum"><a name="Page_177" id=
"Page_177">-177-</a></span> ha Kisfaludyról volt szó. Akkor talán
legkevésbbé. Hiszen a badacsonyi és szigligeti találkozást mindenki
tudta. Róza leveleiből nyilvánvaló, hogy az emberek erről még évek
mulva is beszéltek. Hogyne beszéltek volna hát csak hetek és
hónapok mulva? Róza szerette a költőt. Minden jó és minden rossz
megkötötte tehát figyelmét, a mit róla mondtak. Kivált azok a jó
nénik, kik Róza kezét, szivét és vagyonát valamelyik idegen ifju
öcsém-uram számára akarták megszerezni. Ezeknek a néniknek Róza nem
fordithatott hátat. Ezzel csak szerelmét árulta volna el. Ő pedig
szent titok gyanánt őrizte szerelmét.</p>
<p>A költő később mindent megtudott. Mikor már Róza övé volt, még
akkor is harag tombolt lelkében a nénik ellen. Minő szavakban
örökiti meg a fecsegő jó öreg néniket!</p>
<p>Jó hir s névnek férgei! Sátánjai a társaságnak. Mérgei a
sziveknek. A becsületnek gyilkosai. A teremtésnek förtelmei.
Töpörödött boszorkányok!</p>
<p>Van köztük különösen egy ragyás, aszott bagoly, ki mindent
megrág, mint a moly. A Belzebubnak kajlája ez, ki csak alig mozog
már, de a nyelve azért mégis kelepel. Ez az a banya, kit a pokol
nyilt karokkal vár s ünnepet rendez a számára, ha oda jut. Ez a
pondrónyelvü!</p>
<p>El lehet képzelni, minő fekete szinben állitották ezek Róza elé
a költőt.</p>
<p>Ezek ültették el s ápolták gondosan Róza szivében a kétségnek
bürökmagvait. S lehet-e csodálni, ha az <span class=
"pagenum"><a name="Page_178" id="Page_178">-178-</a></span> ifjunak
szenvedélyes és váratlan csókrohamára az a kétségekkel teljes
gyöngéd sziv megrettent s az ifjut eltiltá magától?</p>
<p>S még se ez volt egyedüli oka Gógánfán az elválásnak.</p>
<p>Az ifju fölkelt térdelő helyzetéből. Utána nézett a lánynak, de
az eltünt, elmult, elszállott, mint egy égi tünemény. Irtóztató
indulatok gyötrötték lelkét.</p>
<p>Mit tett? Minő bünt követett el?</p>
<p>De hiszen végtelen szerelme fölszabadithatná őt a lány szemében.
Gőgös, kegyetlen, vad istennő ez a lány?</p>
<p>Elveszteni őt? Nem lehet. Mégis el kell veszteni őt? De hát mi
marad akkor az ő számára? Mit ér akkor ő neki ez az egész szép
világ? Mit ér ifjusága, büszkesége, minden reménye, egész
élete?</p>
<p>Kiment a folyosóra. Nem találkozott véletlenül senkivel. Bement
egy vendégszobába, ott egy szarvasbőrrel teritett ágyon végig
nyujtózott, karját feje alá tette s oda bámult a padlás
gerendára.</p>
<p>Mindennek vége. Most már bizonyos. Mi vár ő rá? »Megbolondulni,
gazemberré válni vagy önkényt bucsut venni az élettől.« Hogy Róza
másé legyen s ő azt lássa, türje egész életén át: ez nem lehet.
Minden lehet, de ez nem.</p>
<p>Huszárdolmányát kigombolta, sarkantyujával a szarvasbőrt
összevágta, öklével nagyot ütött a falra, csak ugy döngött a
ház.</p>
<p>Egyszerre felugrott fektéből. <span class="pagenum"><a name=
"Page_179" id="Page_179">-179-</a></span></p>
<p>– Ejh, van még halál innen távolabb is! Vissza a katonasághoz!
El Olaszországba! Ott jön egy óriás. Most még kicsiny, mint egy
párduczkölyök, de homloka már világit, mint az üstökös csillag. A
világverő Napoleon. Ha eltiporja a világot: hadd legyek én is
elmulandó az ő utjában. Elébe!</p>
<p>Pipára gyujtott. Igy van megörökitve a hagyományban. Ujra végig
feküdt az ágyon s fujta a füstöt, mint a tüzokádó s gombolyogtak
gondolatai, mint a viharhajszolta felhők.</p>
<p>Nyilik az ajtó s a szüznek napsugaras alakja belép a szobába.
Nem tudta, hogy ott van az ifju, valamit keresett volna ott.</p>
<p>Az ifju se szólni, se mozdulni nem mert. Szemeit a szüznek
fényes arczára szegezé. De egy szempillantás alatt a lány is
észrevette őt, hirtelen megfordult s szó nélkül kirebbent az ajtón.
Akkor ugrott föl az ifju, akkor vágta a falhoz pipáját s szilaj
indulattal sietett a lány után.</p>
<p>Hiába! A szüz alakja eltünt.</p>
<p>Visszatántorgott szobájába. Őrjöngő fájdalom fogta el
testét-lelkét. Fogait csikorgatta öntudatlanul. Azután leborult az
asztalra s keserü könyei megáztatták dolmánya ujját.</p>
<p>Meddig volt igy: maga se tudja. Beesteledett, hivták vacsorára.
Dolmányát begombolta, sarkantyuját összecsapta, bajuszát kipödörte
s ment vacsorára.</p>
<p>– Hadd nézzek hát még egyszer annak a lánynak a szemébe!
<span class="pagenum"><a name="Page_180" id=
"Page_180">-180-</a></span></p>
<p>Késő volt már. Elment az a lány szó nélkül. Befogatott s haza
hajtatott az eötvösi kastélyba. Egyetlen bucsuszava, egyetlen bucsu
tekintete nem volt az ifjuhoz.</p>
<p>Ejh – mit az a lány! Elhervad a rózsa, uj bimbója támad!</p>
<p>Támad-e hát?</p>
<p>Bement vacsorára. Még mindig nagy társaság volt együtt. Férfiak,
nők, hajadonok, gyereklányok.</p>
<p>»Hogy ki ne tanulják szivem keserves állapotját, jó kedvet kelle
szinlelnem és dühösségemben szilaj vidámságra fakadtam.«</p>
<p>Igy irja a költő.</p>
<p>Bizony bolond volt ő félig-meddig.</p>
<p>Oly vad kedve támadt, hogy elbámult rajta mindenki. Ötletei csak
ugy szikráztak, bókjai szédülésbe hozták az asszonyokat, dalaira
pezsgésbe jött öregnek és fiatalnak vére.</p>
<p>– Adjátok ide hegedümet.</p>
<p>Rákezdett egy hires kuruczdalra, a melynek hangjánál a legénynek
lába nem maradhat nyugton, hacsak nem sánta, béna, isten
nyomorékja. Torzszövege él már csak annak a dalnak. »Megismerni a
kanászt Csosza járásáról, Üzött-füzött bocskoráról,
Tarisznyaszijáról.«</p>
<p>Huzta egész lelkéből, egész bolond keserü szivéből. Azután
fölkelt az asztal mellől s huzta is, dalolta is, járta is.
Sarkantyuja csak ugy pengett, erős hangja csak ugy zúgott, szilaj
kedve csak ugy áradt, szerelmes vad szive majd megszakadt.
<span class="pagenum"><a name="Page_181" id=
"Page_181">-181-</a></span></p>
<p>Azután földhöz vágta hegedüjét. Darabjai csak ugy robbantak
szerteszét. Karjára vett egy kis leányt.</p>
<p>Zalabéri Horváth Rozit. Tizenöt éves kedves barna gyönyörü lány
volt. Gyerek volt még. Álmodni se tudott arról, mi a sziv, mi a
szerelem. Csak nézte, csak bámulta azt a deli szép ifjut. De belé
is szeretett. Nem szivből, nem is szinből, csak úgy a gyereklánynak
képzeletéből.</p>
<p>Ezt fogta karjára, ezzel dalolt s ezzel tánczolt mind az egész
társaságnak nagy gyönyörüségére.</p>
<p>Oda sug a kis lánynak fülébe:</p>
<p>– Lenne-e kedves hugom az én feleségem?</p>
<p>A lányka megáll, nyugalomra inti a költőt is és csókolni való
édes, aranyos, teljes komolysággal azt feleli:</p>
<p>– Ez komoly ügy, Sándor bácsi, beszéljen először édes mamámmal,
intézze el vele a dolgot, akkor megnyeri az én szives
beleegyezésemet is.</p>
<p>Mindenki hallotta e párbeszédet.</p>
<p>Az öreg Gyömörey akkorát nevetett, hogy rengő poczakja majdnem
feldöntötte az asztalt.</p>
<p>De egyik asszony oda sugott a másiknak a fülébe:</p>
<p>– Szegény Kisfaludy megbolondult. Kár ezért a derék ifjuért.</p>
<p>Az a derék ifju pedig hajnal felé lóra ült. Onnan fölül, Somlyó
felöl kegyetlen hideg havas esős vihar támadt. Elkelt volna a bunda
is, de az ifju megint csak kigombolta huszár dolmányát. Hadd vágja
a vihar azt a kutya szivet, talán használ neki. Ártan <span class=
"pagenum"><a name="Page_182" id="Page_182">-182-</a></span> most
már ugy se tud a világon semmi annak a szivnek.</p>
<p>Reggelre Sümeghre ért. Másnap elment atyjához Téthre, bucsut
venni apjától, szülőföldjétől, édes hazájától, jó testvérjeitől.
Elment, elbujdosott idegen országba, véres háboruba.</p>
<hr class="tb" />
<p>Nem telt bele egy nap, két nap: Róza mindent tudott. Siettek
vele közölni az esetet. Az ifjunak szilaj vidámságát, vad
mulatságát, leánykérő elhatározását, idegen országba költözését,
háboruba indulását.</p>
<p>Busan és komolyan és halavány arczczal fogadta a szűz a
hireket.</p>
<p>Befogatott s fölkereste Zalabéri Horváth Rozit, a kedves kis
lánykát. Megölelte, megcsókolta, bodros haját megsimogatta s azt
kérdezte tőle?</p>
<p>– Szereted te édes Rozim Kisfaludy urat?</p>
<p>– Szeretem.</p>
<p>– De igazán szereted?</p>
<p>– Igazán szeretem</p>
<p>– És ő is szeret téged?</p>
<p>– Hogyne szeretne? Kezemet megkérte.</p>
<p>– Mikor jön vissza?</p>
<p>– Nem mondta meg.</p>
<p>– Várod vissza?</p>
<p>– A mig hét tél, hét nyár el nem mulik, mindég várom vissza.
<span class="pagenum"><a name="Page_183" id=
"Page_183">-183-</a></span></p>
<p>Szegedy Róza ajka reszketett s szemei, sötétkék mély tüzü
szemei, olyan különösen fénylettek. De a kis csitri lány ezt nem
vette észre.</p>
<p>– Oh édes kedves kis barátném, ha az a derék ifju egykor hozzád
visszajön: tedd őt igazán boldoggá!</p>
<p>Tovább nem birta már az ő büszke nagy lelke sem.</p>
<p>Az a fenséges szüz ráborult annak a csitri lánynak a vállaira és
zokogott keservesen.</p>
<hr class="chap" />
<div class="chapter"></div>
<p><span class="pagenum"><a name="Page_184" id=
"Page_184">-184-</a></span></p>
<h2>BADACSONY TETEJÉN.</h2>
<p class="summary">(Magyar ember nem fürdik. – Az ősnémaság. – A
vaskapu. – A pipa lélektana. – A szapora beszéd és az ékesszólás. –
A tüzokádó. – A mulandóság. – A Harangozó Börcz. – A rosz testvér
és a jó testvér története.)</p>
<p>Ime egy fejezet Himfy szerelméből. Nem ugy, a hogy Kisfaludy
megirta. Nem is ugy, a hogy azóta iró emberek kidolgozták. Hanem
ugy, a hogy én akkor badacsonyi sétánk alatt öregéből-nagyjából
barátaim előtt elbeszéltem. Hogy Gyulai Pál ur százféle megjegyzést
tett elbeszélésemre, azt mindannyian természetesnek találtuk.</p>
<p>A sétából jóval napnyugta előtt visszatértünk Szentirmayhoz
János püspök villájába.</p>
<p>A villa Balatonra néző oldalán erkély van az emeleten. Nagy
Miklós kiállt oda az erkélyre s szemeit le nem vette a Balatonról.
Mi többiek az erkélyes szobában szivarozgattunk és
társalogtunk.</p>
<p>Akkor még hire-nyoma se volt annak, hogy Badacsony fürdőtelep
vagy azzá lesz valamikor. Náddal volt beszegve a hegy lába, a mint
ott érintkezik a vizzel. <span class="pagenum"><a name="Page_185"
id="Page_185">-185-</a></span> Csak a nagy vendéglő irányában s még
alig egy helyütt volt tiszta a part. Nagy Miklós ezt a tiszta
bejárást nézegette. Oda szól egyszer Szentirmayhoz:</p>
<p>– Tisztelt gazdánk! Le lehet innen a villából menni a
vizhez?</p>
<p>– Le lehet. Mit akar ott?</p>
<p>– Fürödni.</p>
<p>– Fürödni?</p>
<p>Nagyot néz ugy féloldalvást elfelé Nagy Miklósra az én derék
Szentirmay barátom. Eképen néz a macska a légyre.</p>
<p>– Nálunk csak a zsidó fürdik meg a kácsa.</p>
<p>Jó Nagy Miklós ugy megijedt ettől a bölcs mondástól, elő nem
hozta volna hamarjában a világért se, hogy ő fürödni akar.
Szentirmay azonban mégis megszánta s embert adott melléje, a ki
lekisérje a vízhez fürödni. De azért még se ment a fejébe, hogyan
fürödhetik magyar ember. Igaz is az.</p>
<p>Hiszen fürdik, fürdik most már a magyar ember. De ez már nincs
az ő ősi természetében.</p>
<p>Ha viz mellett lakik: azért nem fürdik, mert hiszen ott a viz,
ha akar: minden nap fürödhetik. Ha pedig a viztől messze lakik:
azért nem fürdik, mert hiszen nincs ott a viz, ha meg akarna is
fürdeni. Szükségtelen utat pedig meg nem tesz a magyar ember azért,
hogy vizet lásson. Inkább otthon pipál. De még se ez a fő oka
annak, hogy ritkán támad feredő kedve.</p>
<p>A magyar lónép. Atillától kezdve mindig lónép volt. A lóember
felül az ő lovára s bekalandozza a sikot s egész teste szabadon
fürdik az üde szabad levegőben. <span class="pagenum"><a name=
"Page_186" id="Page_186">-186-</a></span> Nem huzódik sátor alá,
gunyhó alá, paloták födele alá vagy barlangok odujába. Bőrét
szélnek, viharnak, levegőnek hullámai verdesik. Magyar ember nem
keresi az erdőt se. Hadd süssön rá szabadon az isten napja. A ki
minden nap a napon és a levegőn van: annak nincs szüksége fürdő
vizre. Elég, ha mosdik. Annak nincs oka félni izzadástól,
meghüléstől, csúztól, köszvénytől, huruttól, náthától,
fele-feje-fájásától s egyéb efféle alávaló nyavalyától. Nem ismeri
az az idegességet s annak mindenféle ostoba növevényét.</p>
<p>A zsidó, német, szláv, latin fajok, az árják, irániak, kaukáziak
s efféle népek egészen más népek.</p>
<p>A zsidó eredetileg juhnép; a hindu, német, szláv, latin faj
eredetileg tehénnép és ökörnép. Ökrön, birkán, tehénen nem lehet
lovagolni, nem lehet naponként a pusztát bejárni. Ez a nép hasra
fekszik: ugy őrzi ökrét, juhát. Bebujik sátorába, meghuzza magát
odujában, épit kőházat s ellenség elől erdő sürüjébe menekül. Ennek
bőre mállik, keze-lába pállik, egész teste hámlik; huruttal,
náthával örökké csatázik. Ennek szüksége van az eleven vizre, hogy
üdén maradjon teste-lelke. De szokása most már jó szokássá vált s
bizony most már nekünk is, ide szorult szegény magyarnak erre a jó
szokásra rá kell vetemednünk. A tudomány és miveltség minket is
juhnéppé, ökörnéppé alakitott át immár.</p>
<p>Vacsora után az egész társaság az erkélyre vonult ki. A tele
hold ott állott a Balaton fölött. Épen a kellő közepén. Nyári este,
nyári éj volt. Csodálatos a holdvilág a vizek fölött. Itt még
Gyulai Pál ur is <span class="pagenum"><a name="Page_187" id=
"Page_187">-187-</a></span> elfeledte birálgató természetét. Látta,
hogy se a hold, se a Balaton nem törődik azzal, ha valami széptani
hibát födöz fel benne. Nem is födözött hát fel semmit.</p>
<p>Hat napon át teremtette isten a világot. De mi volt a hat nap
előtti napon?</p>
<p>Az ősnémaság.</p>
<p>Ez az ősnémaság van Badacsonyban éj közepén, ha tiszta az ég s a
szellő se mozdul s ha a nyári nap nagy munkája után mindenki
elalszik. Más vidéki népnek, fővárosi embernek fogalma sincs erről
a némaságról. Még a szigligeti, tördemiczi, tomaji kakasszó se
zendül meg itt vagy nem hallatszik ide. Ez az ősnémaság lepte meg
legjobban a társaság erdélyi tagjait. Nem is csoda. Erdélyben soha
sincs némaság. Ott a szász mindig morog, az oláh mindig jajgat, a
magyar pedig mindig káromkodik. Mindig szidja azt a másik kettőt.
Ott nem lehet némaság.</p>
<p>Nem hagytam őket az éjszakát átvirrasztani. Hiszen hat órakor
fönt kell lenni a Badacsony tetején. Azt akartam, napkeltével
lássák azt a tájat, melyen Rezivár, Tátika, Sümegh és Somlyó
emelkedik.</p>
<p>Keveset aludtam. Attól féltem, elalszom a fölkelés idejét. Alig
mult el négy óra, már készen voltam s mentem Salamon Ferenczhez,
hogy felköltsem őt.</p>
<p>Dehogy aludt ő már.</p>
<p>Kis szobácskája volt, melynek ablakja Szigligetre nézett. János
püspök nyaralója magasabban fekszik a tenger szine fölött, mint a
szigligeti vár. Salamon Ferencz az ablakon át lefelé nézhette azt a
várat. <span class="pagenum"><a name="Page_188" id=
"Page_188">-188-</a></span></p>
<p>De nézte is.</p>
<p>Virradat óta, hajnal pirkadása óta mindig azt nézte. Azt a várat
s azt a tündéri szép tájat. Felült ágyában pőrén, mint a gyermek,
szemeit le nem tudta venni arról a vidékről.</p>
<p>– Köszönöm barátom. Ilyet még soha nem láttam. Ezt a reggelt
soha el nem felejtem. Áldjon meg érte az isten, hogy ide
hoztál.</p>
<p>Ez volt szava hozzám.</p>
<p>Fél óra alatt talpon volt mindenki. Salamon nem nyugodott addig,
mig az ő ablakján Gyulai Pál ur, Szilágyi Sándor és Nagy Miklós is
le nem nézett Szigligetre. Azután indultunk.</p>
<p>Szentirmay barátom nem jött velünk. Nem kecske ő, hogy hegyet
másszon. Hanem Tulit, a komoly képü jó Tulit elküldte velünk holmi
kellemes folyadékkal és harapni valóval. Azt hitte, hegyre mászó
embernek különben éhen-szomjan kell elveszni.</p>
<p>Ujra elmentünk Kisfaludy Sándor hajléka előtt.</p>
<p>A Koldusok utján ballagtunk fölfelé. Megnéztük az Apáczák
forrását s megizleltük éltető üde vizét. Jámbor falusiak, nyájőrző
emberek mindig tartanak ott tiszta nádcsöveket, hogy azok
segélyével elolthassa szomját a szomjazó.</p>
<p>A Vaskapun mentünk keresztül, hogy a hegy tetejére
feljuthassunk.</p>
<p>Vaskapu!</p>
<p>Furcsa szó ez. Talán már Herodotosz is ismert Vaskaput. A porta
ferrea már közszó volt az ó-korban is. <span class=
"pagenum"><a name="Page_189" id="Page_189">-189-</a></span> Az
ázsiai turáni népek is ismerik a Demir-kaput. Van Vaskapu a sziriai
sivatag felé. Van a Kaukázusban. Van a Balkánon, van az alsó Dunán.
A Bakonyban is ismerek egyet a Nagy-Esztergári határban s ime
Badacsony tetején is van Vaskapu.</p>
<p>Szoros ut két meredek szikla közt: ezt hivják minden
világrészben Vaskapunak.</p>
<p>Miért kapu? Miért vas? Hiszen se kaput, se vasat nem láttak e
sziklaszorosok soha. A jámbor badacsonyi szőlőkapás pedig csakugyan
nem olvasta Herodotosz könyvét se eredetiben, se forditásban. Sőt
hirét se hallotta.</p>
<p>Két óriási bazalt torony alig négy-öt méternyire egymástól: ez a
badacsonyi Vaskapu. Ezen a szük nyiláson át roppant meredek feljáró
vezet a magasba. A feljárót óriási görgeteg kövekkel tölti meg
minden felhőszakadás.</p>
<p>Mikor János püspök a badacsonyi kőkeresztet épittette: negyven
bivaly vontatott föl egy-egy faragott követ ezen a szoros meredek
uton.</p>
<p>Badacsony teteje csaknem egyenes fensik, talán százötven vagy
kétszáz magyar holdnyi területtel. Nyugoti része gyöpös jó legelő,
keleti része tövis bozóttal, ruhatépő cserjékkel tele. Kökény,
galagonya, vad rózsa, törpe ihar egymásba gubanczolódva s
páfránynyal, még sürübbé tömve; áthatolni rajta lehetetlen.</p>
<p>Sok benne a szagos meggy is, sőt néhány hold csupán szagos
megygyel van telenőve.</p>
<p>Áljunk meg csak itt egy kissé. <span class="pagenum"><a name=
"Page_190" id="Page_190">-190-</a></span></p>
<p>Hajdan kereskedelmi czikk volt a szagos meggy s a gulácsi,
tomaji, tördemiczi szegény emberek szép pénzt láttak évenkint a
szagos megyfaszárért.</p>
<p>Ez volt a legjobb pipaszár s csibukszár. S hajdan minden ember
pipázott s minden ur csibukozott, a ki dohányozni akart. A
tobákolás és bagórágás sohase fért össze a magyar ember
természetével. Az áztatott dohánynak erős kiállhatatlan büdös szaga
van. Büdössé teszi a pipaszárt és csibukszárt is. De ha illatos
megyfából volt: ennek kellemes finom édes szagán sohase tudott
győzelmeskedni. A bagószag nem volt olyan erős, mint ennek a
meggyfának illata.</p>
<p>Azt mondják: Mahomet szultán küldött először Bethlen Gábor
fejedelmünknek egy zacskó dohányt s hozzá egy csibukot: – azóta
pipázik a magyar.</p>
<p>Nem tudom: de jól teszi, ha pipázik. Nem csak az időt és a
szunyogot kergeti el a pipafüst.</p>
<p>Zsémbel a feleséged? Gyujts rá! Vedd elő a pipádat, vedd elő a
zacskót, vedd elő a pipaszurkálót, az aczélt, a taplót, a tüzkövet;
nézd meg jól valamennyit, készülj el lassan s ha elkészültél:
szippancs nagyokat. Ha látja az asszony, hogy csak a pipádra
ügyelsz s nem az ő nyelvére: elhallgat és ott hagy.</p>
<p>Patvarkodik az anyósod? Gyujts rá! Fujj akkora füstöt, hogy
anyósodat ne láthassad. Akkor ő se láthat téged. Ha pedig nem
láthat: nem is patvarkodik. A szemeivel épen nem tudja véredet
ontani.</p>
<p>Megcsalt a szeretőd? Gyujts rá! Nézd a pipád bodor füstjét,
azzal együtt s annak példájára oszlik el keserüséged. <span class=
"pagenum"><a name="Page_191" id="Page_191">-191-</a></span> S mire
pipád kiégett: akkorra tisztába jösz azzal is, mi ér többet? Egy
pipa dohány-e vagy a hütlen szerető?</p>
<p>Megsértett valaki s pisztoly után, fokos után kapkodsz, hogy
agyon üsd a sértegetőt? Gyujts rá! Azonnal belátod, hogy haragudni
nem egészséges, veszekedni nem üdvösséges s azt is belátod azonnal,
hogy rágalmazó rossz embered arra se méltó, hogy miatta a pipád
egyszer kialugyék.</p>
<p>Pörbe szállsz? Pörben állsz? Rokonaiddal osztozni kell?
Üzlettársaddal számolni kell? Hiteleződ nyuzni készül, adósod
világnak akar futni?</p>
<p>– Gyujts rá! De megkináld egy pipa dohánynyal ellenfeled is.
Iróra, biróra, ügyvédre, közbenjáróra ne bizd igazságodat, mert
pőrére vetkőztetnek. Pipaszóval végezd el ügyedet. Bizonyosan
nyerni fogsz.</p>
<p>Igy volt hajdanában.</p>
<p>Ma már vége van a nyugalomnak, békességnek.</p>
<p>Nem pipázik ma már senki. Szivarra és czigarettára vetemedett ma
már az egész világ.</p>
<p>Szivarhoz, szivarkához nem kell most már pipaszár, nem kell az
illatos meggyfa. Meggyfa-erdő Badacsony tetején most már vad
madárnak termi a gyümölcsöt s tüzrevalónak a gallyat, szárat,
hajlós sima ágat. Nem kell most már aczél, kova, tapló, kostök,
dohányzacskó, pipaszurkáló s egyéb efféle szerszám és dohányos
készség. Szivart, szivarkát készen kapni; gyufát is százötven
szálat adnak egy krajczárért, boldogság az élet.</p>
<p>De sietés is. S ez már nagy baj. <span class="pagenum"><a name=
"Page_192" id="Page_192">-192-</a></span></p>
<p>Mig a pipaszó járta: a legnagyobb munka közben is időbe tellett,
mig az ember pipájával elkészült s dohánya igazán égett. Addig
pihent a lélek, de az indulat is. Kutyának való a szakadatlan
munka, meg a miniszternek. Okos ember csak darabonként dolgozik s
óránként pihenőt tart. Minő jó volt erre a pipával való
vesződség.</p>
<p>Hát a harag, az indulat, a kifakadás! Pipázó ember könnyedén meg
nem haragszik. Szippant egyet-kettőt, mielőtt kitörne. S a mig
egyet-kettőt szippant: az alatt egy darab haragja elenyészik, egy
darab esze meg megjön. Kettős a nyeresége.</p>
<p>De semmi ellen se volt olyan jó a pipázás, mint a szapora beszéd
és az ékesszólás ellen.</p>
<p>A szapora beszéd sulyos nyavalya. A szapora beszédü embert se
megérteni, se félbeszakitani, se türelemre birni nem lehet. A
szapora beszéd ellen csak egy mentőszer van: a süketség. A szapora
beszédü emberen boszut állani pedig csak ugy lehet, ha kerit az
ember egy másik szaporabeszédüt s azután a kettőt összezárja.
Magyar ember nincs szapora beszédü. Ha van: az csodaszámba jön.
Köszönhetjük a pipának. Lángeszü ember lehet, de okos ember nem
lehet szapora beszédü. Azok közt, a kiket a világtörténet
névszerint följegyzett, egyetlenegy se volt szapora beszédü.</p>
<p>Hát az ékesszólás?</p>
<p>Ez is nyavalya. Olyan, mint a nyilallás. Nem veszélyes, de
nagyon kellemetlen. Ezt a pipa se tudta kiirtani a magyar emberből.
Ezt csak a tudomány képes <span class="pagenum"><a name="Page_193"
id="Page_193">-193-</a></span> kiirtani. A törvényhozásban már alig
van ékesszólás. Igaz, hogy nem a tudomány miatt, hanem a szokás
miatt. Az ékesszólás betegsége csak korszakonként tör ki, de akkor
járványos is, ragadós is. Most oly korszakot élünk, a mikor nem
dühöng ez a betegség. De a mikor legjobban dühöngött is: mig az
ember szájában ott volt a pipa: addig a baj sohase mutatkozott.
Csak akkor, ha kiégett a pipája vagy elfogyott a vágott
dohánya.</p>
<p>A mint elhagytuk a tövises cserjét s az illatos meggyfaerdőt:
nyomban elértük a tüzokádó torkolatát.</p>
<p>A Badacsony tüzokádó volt valamikor. Fensikjának kellő közepén
ott van a torkolata. Kerek alaku mélyedés, akkora, mint jó nagy
szérü, tele kihült lávakővel.</p>
<p>De mikor volt tüzokádó Badacsony hegye?</p>
<p>Én nem mondom meg, hadd vitatkozzanak rajta a tudósok.</p>
<p>Bizonyos, hogy lávája teljesen olyan szinü és alaku, mint az, a
mely Herkulánumot és Pompéjit eltemette. Ép olyan lyukacsos, ép
olyan sárgás s ép olyan könnyü. Engem nagyon meglepett a teljes
hasonlat. Pusztán a láva után azt gondolhatnók, hogy Jézusnak élt
még egy-két apostola, a mikor Badacsony utoljára tüzet és forró
követ szórt ki belsejéből.</p>
<p>Ki tudja?</p>
<p>Azt a torkolatot sohase tisztogatta senki. Vihar falevéllel, eső
és hó, tél és nyár mindenféle hulladékkal századok óta, ezredek óta
tölti. S a kerek mélyedés mégis ott áll tele lávakővel. Látjuk,
mekkora volt az <span class="pagenum"><a name="Page_194" id=
"Page_194">-194-</a></span> a lyuk, melyen át a föld alatti tüzek
fölrobbantak az ég felé. Utolsó látogatójegyüket ott hagyták a
lávakőben.</p>
<p>Nincs hát mulandóság?</p>
<p>Mikor volt nálunk az utolsó özönviz? Sokkal több idő mult már el
azóta, mint százezer esztendő. S Badacsony az özönviz előtt volt
tüzokádó. S nyoma ép ugy megvan, mintha ötven év előtt háborgott
volna utoljára.</p>
<p>Mégis van mulandóság! De mi büszke emberfajzat, mi csak magunkon
vesszük azt észre.</p>
<p>Derék olvasóm, akár férfi légy, akár nő, te majd a nyár kezdetén
meglátogatod a Balatont. Felülsz a budai vasutra s elkarikázol
Fehérvár felé. A mint elhagyod a dinnyési állomást s kiérsz a
velenczei tó völgyéből: egy kis alacsony fensikra kapaszkodik föl
vasuti kocsid. Nézz akkor ki az ablakon. Az emelkedés kezdetén
négy-öt keréknyomot látsz a vasuti töltés mindkét oldalán.
Negyvenhárom év előtt készült a vasuti töltés. Néhány szegény ember
akkor ott a gyöpön kocsival ment keresztül. Fakó kocsival, görhes
lovakon, rongyos szerszámmal, maguk a szegény emberek is rongyosak.
Az ő kocsijuk hagyta ott azt a keréknyomot. Azóta kocsi arra többé
nem mehetett, mert a vasut töltése nem engedte. De az a kocsinyom
most is megvan, most is ép oly üde és világos, mint régen.
Negyvenhárom esztendő óta, mikor arra megyek, mindig megnézem:
változik-e, enyészik-e, mulik-e az a kocsinyom? Nem mulik. S ha
emberkéz vagy ekevas meg nem háboritja, századok mulva is ott fog
állani a kocsinyom. <span class="pagenum"><a name="Page_195" id=
"Page_195">-195-</a></span></p>
<p>Nincs hát mulandóság?</p>
<p>Van.</p>
<p>Királyok, fejedelmek, gőgös kormányzók, henye főpapok, hetyke
hatalmasok, éhes milliomosok, hivalkodó szépségek, könyek,
fájdalmak, szerelmek, gyötrődések, hitvány boszuállások mind
elmulnak.</p>
<p>De az a kocsinyom megmarad. Nagyméltóságu kormányember ül a
miniszteri széken; ott bókol, ott hizeleg körülötte száz kéregető;
vagy jó pajtás, vagy alattvaló valamennyi; görnyedő tanácsosának
aláirja valami irását; másnap elhirdeti országnak-világnak, miként
tette boldoggá a nemzetet, a királyt, a hazát és az
emberiséget.</p>
<p>És negyvenhárom esztendő mulva?</p>
<p>Ki emlékezik nevére, szavára, irására?</p>
<p>Senki. Ugy eltünt minden nyoma, mint a köd a szélben. De a
szegény paraszt görhes lovának, fakó szekerének keréknyoma
megmarad.</p>
<p>Mert abban a keréknyomban igazság van. A természetnek igazsága.
Puha volt a gyöpös mező, sulyos volt a kocsikerék, elvágott a
sulyos kerék a puha mezőben: ez az igazság. S a természet megőrzi a
maga igazságát.</p>
<p>S százezer év mulva is megőrzi Badacsony teteje az ő tüzokádó
torkolatát. Nagy Miklós hozott is emlékül onnan kis
lávadarabot.</p>
<p>Mentünk a Kereszthez.</p>
<p>Ott van a Kereszt a fensik déli peremén Fonyód egyenes
átellenében. Hatalmas négyszögü faragott kövekből <span class=
"pagenum"><a name="Page_196" id="Page_196">-196-</a></span> emelt
óriási feszület. Hogy megláthassák az utazók a partról, a hajósok a
vizről. S hogy a mikor föltekintenek a hegyre, eszükbe jusson, hogy
bérczen, sziklán, ormokon túl, égen, földön s minden magasságon
felül van még fenség, az igazi fenség: a Megváltó.</p>
<p>János püspök épittette a Keresztet s ő maga személyesen
szentelte föl.</p>
<p>Oda állitották a Harangozó Börczre.</p>
<p>Balatonmelléki zalai ember börcznek nevezi a bérczet, ezért
hivja börcznek azt a harangozó követ is.</p>
<p>Hatalmas bazalt kőpadok feküsznek egymás fölött. Alulról és
messziről ugy tünnek fel a száz ölnyi magas s teljesen függő irányu
egyenes falak, mint egyenesen álló oszlopok. A nép ugy hivja:
Tornyok. Ugy is hivja: Gyapju-zsákok. A képzelet tele zsáknak
nézheti is el, a mint egy-egy torony ott áll egyenesen. Az a bazalt
olyan kő, mint az üveg. Voltaképen üveg is. Köss egy ökölnyit egy
madzagra, üsd meg kővel és csengő hangot ad, mint az üvegpohár. A
Kereszt alatt fekvő legfelső kőpad kis részben szabadon nyulik ki a
levegőben. A viharok kiszedték alóla a törmeléket. Ha e kinyuló
kőpadot nagy kalapácscsal megütik: oly hangot ad, mintha óriási
harang kondulna meg. S a harangszót elviszi a szellő hegyeken,
völgyeken, erdőkön, vizeken keresztül. Gyakran akad nyájőrző
legény, a ki oda áll a kőpad mellé s nehéz kővel nagyokat üt rája.
Ilyenkor mondják: szól a Harangozó Börcz. Kegyes ember, kegyes
asszony ilyenkor keresztet vet magára s felfohászkodik.
<span class="pagenum"><a name="Page_197" id=
"Page_197">-197-</a></span></p>
<p>Volt két testvér Badacsony-Tomajban valamikor; ugy hivták őket:
a Csicsai testvérek. Az idősebb: Ferkó, a fiatalabb: Jóska. Ferkó
erős, egészséges, gonosz szivü; Jóska fonnyadt, beteges, gyönge és
ártatlan. Maradt rájuk örökségül egy kis ház, meg egy kis szőlő. A
Ferkó halászgatott, a Jóska imádkozott.</p>
<p>A Ferkó megkérte egy lánynak a kezét. A lány szép volt, Ferkó
bele bolondult, de a lány nagyralátó is volt.</p>
<p>– Leszek én kend felesége, de én mással egy födél alatt nem
lakom. A mikor az a nyavalyás legény bucsut vesz a háztól: akkor
megyünk esküvőre. Addig nem.</p>
<p>Ferkó gonosz szive ugy értette, hogy neki a gyámoltalan Jóskát
el kell tenni láb alól. Egyik este azt mondta Jóskának:</p>
<p>– Hajnalban bejösz velem a vizre segiteni.</p>
<p>Olyan sötét arczczal, olyan rejtelmes hangon mondta ezt, hogy
annak a gyönge, beteges gyereknek látó lelke rögtön megérezte, hogy
bátyja őt holnap elemészti. De ellenkezni nem mert. De meghalni még
sem akart.</p>
<p>– Csak a hajnali harangszót várjuk meg édes bátyám, tudod, hogy
nekem akkor imádkozni kell.</p>
<p>– Megvárjuk öcsém.</p>
<p>Megvárták.</p>
<p>A Jóska gyerek imádkozott áhitatosan. Önmagáért is, édes
bátyjáért is. Vezérelje jóra isten az ő elméjét is. Ne jusson
pokolra, gyehenna tüzére. <span class="pagenum"><a name="Page_198"
id="Page_198">-198-</a></span></p>
<p>Lementek a csónakhoz.</p>
<p>A gonosz testvér egy nehéz követ dobott be a csónakba.</p>
<p>– Ezt köti Ferkó bátyám a nyakamra!</p>
<p>Ez a gondolat ötlött a Jóska gyerek eszébe, de nem szólt.</p>
<p>Bementek a vizre.</p>
<p>Egészen odáig mentek, a hol a kaczér billegett a vizek fölött.
Az a szépen kötött gyékény-kaczér. Ezt is a szegény beteg gyerek
kötötte.</p>
<p>– Huzzam a hálót édes bátyám vagy a ladikot tartsam?</p>
<p>A gonosz testvér mást mondott.</p>
<p>– Most meg kell halnod. Ketten nem maradhatunk a házban és
szőlőben.</p>
<p>Tudta ezt a beteg gyerek. Nem is ellenkezett. Sötét volt még.
Csak ott volt egy kis szürkeség, a hol a nap szokott felkelni. A
partról senki be nem láthatott, a hangot se hallhatta meg.
Csöndesek voltak a vizek, néma volt a levegőég. Nem ébredeztek még
a vizi madarak sem.</p>
<p>– Hadd imádkozzam előbb, édes bátyám!</p>
<p>– Imádkozzál.</p>
<p>– Oh én uram, én istenem, ments meg engem büntől, nyomoruságtól,
hirtelen való haláltól. Tedd boldoggá és szerencséssé, a kik
engemet szeretnek s ne büntesd meg azokat se, a kik engemet nem
szeretnek. Adjál nekem s az én édes testvér-bátyámnak bocsánatot és
örök üdvösséget. Ámen! <span class="pagenum"><a name="Page_199" id=
"Page_199">-199-</a></span></p>
<p>Mig a szegény gyerek imádkozott s két összetett kezét az égre
emelte: addig a gonosz testvér elővett a tarisznyából egy zsineget,
rákötötte a kőre s a zsinegből még nyakbavető hurkot is csinált.
Mikor hallotta, hogy beteg öcscse ő érte is imádkozott,
eltévesztette a hurokkötést. Egy szempillantásig gondolkodóba
esett. De azután észrevette a tévedést s a hurokkötést jól
csinálta.</p>
<p>– Készen vagy-e már?</p>
<p>– Készen vagyok.</p>
<p>A gonosz testvér fölemelte a zsinegnél fogva a követ s a hurkot
szétfeszitve, odalépett öcscséhez.</p>
<p>Ebben a pillanatban megkondult a harangszó.</p>
<p>Mély, tiszta, fönséges hang búgott a sötét égből, a vizek
mélységéből, a hegyek magasságából, a távol messzeségből, Badacsony
ormáról. Megszólalt a Harangozó Börcz! Istennek tiltó szava volt
az.</p>
<p>A mint a gonosz testvér meghallotta a harangszót, megbillent
alatta a csónak s ő hanyatt-homlok a vizbe zuhant. A nagy kő
zsinegje kezefejére hurkolódott s a kő is a vizbe esett vele
együtt. Sohase találták meg a holttestét, a hullám se sodorta ki a
somogyi partra.</p>
<p>Maga ment haza a beteg gyerek. Meggyógyult, megerősödött, isten
megáldotta, maradékai ma is élnek. De imádságába azóta is
befoglalta testvérbátyját.</p>
<p>A harangozó sziklától tovább mentünk a fensik napnyugati
peremére. Itt már sima, gyöpös mező van. Innen szabadon el lehet
látni arra a hegyvonalra, mely kezdődik a Balaton partján a
Sárkányerdőnél s vonul <span class="pagenum"><a name="Page_200" id=
"Page_200">-200-</a></span> észak felé Reziváron, Tátikán,
Szentgyörgyön át Sümeghig, Ságh hegyéig, Kemenes aljáig, Somlyó
hegyének méltóságos alakjáig. A fölkelő nap sugarai ragyogó
fénynyel boritották az egész szigligeti völgyet s a messze távol
tündöklő szépségeit.</p>
<p>Alig voltunk száz lépésnyire attól a ponttól, a hol tökéletes a
látás s ime akadályra bukkantunk. Társaságunk benső egyetértését
fölbomlás fenyegette.</p>
<hr class="chap" />
<div class="chapter"></div>
<p><span class="pagenum"><a name="Page_201" id=
"Page_201">-201-</a></span></p>
<h2>GYULAI PÁL UR.</h2>
<p class="summary">(Gyulai Pál ur termete milyen magas? – Deák
Ferencz czime. – Deák levelei Vörösmartyhoz. – Gyulai Pál ur nem
akar mozdulni a vadkörtefa alól. – De azért mégis csak felugrik. –
Tóth Kálmán Gyulai Pál urról. – Gyulai Pál ur költészete. – Nem
ismeri a szenvedélyt. – A rosz vers. – Mit beszél a szemek
tüze?)</p>
<p>Volt ott a tisztáson egy lombos vadkörtefa. Szép zöld fényes
pázsit terült el alatta. Gyulai Pál urnak nagyon megtetszett ez a
pázsit s a fa árnyéka. Se szólt, se beszélt, csak leheveredett a fa
árnyékában. Nézte az eget és a falevelet.</p>
<p>– Nem megyek tovább.</p>
<p>Rászóltam.</p>
<p>– De bizony jön még ötven lépésnyire.</p>
<p>– Nekem már elég volt.</p>
<p>Közbeszólt Salamon is, Szilágyi Sándor is.</p>
<p>– Ne bolondulj Pali, jer velünk.</p>
<p>Hiába volt. Gyulai Pál ur nem az az ember, a kit férfias, komoly
elhatározásából könnyedén ki lehet zavarni.</p>
<p>Mi elmentünk a fensik szélére. Ott pár lábnyival magasabb a
domb, mint a hol a vadkörtefa áll. Onnan <span class=
"pagenum"><a name="Page_202" id="Page_202">-202-</a></span> még
egyszer szólitottam Gyulai Pál urat. Buzgólkodásomat föl se
vette.</p>
<p>Ötven lépés távolságról jól megnéztem akkor azt a fekvő alakot.
Csakugyan kicsiny embernek látszott Gyulai Pál ur.</p>
<p>Talán a látó csalódás játszott velem. Nem is első eset volt
életemben. Vadász emberek, utazók, éles figyelők jól ismerik ezt a
csalódást.</p>
<p>A földi párák köde óriásokká növeli az alakokat. A tihanyi
Csucshegyet egykor egy őszi reggelnek ritka ködében a Himalája
magasságában láttam. Egykor negyven év előtt egy legelésző fekete
csordát láttam a debreczeni homokbuczkákon a savósguti erdő
mellett. Fogadtam, hogy bivalycsorda. Hát pedig fekete juhnyáj
volt.</p>
<p>Más alkalommal a szentgáli Bakonyban vadásztam a Halyag egyik
völgyében. Két vagy három puskalövésnyi távolban egy irtóztató
állat ugrott le szemem láttára egy vizmosásba. Óriási bölénynek
látszott, de sudár termettel. Pedig csak őzbak volt, nem bölény.
Gyakran igy játszik szemünkkel és képzeletünkkel a délibáb is.</p>
<p>De megforditva is gyakran bele esünk a látó csalódásba. Van
valamely köde a napfénynek is. Fekvő szarvast őznek látunk,
őzkecskét hitvány nyulnak. Ott fekszik a hatalmas bika kétszáz
lépésnyire az avarban. »De füstös a nyaka, de hosszu a szarva annak
a rugott borjunak.« »Nem borju az uram, hanem czimeres bika.«
Juhnyáj legelész a hegyoldalon. Nyüzsgő féregnek látszik
<span class="pagenum"><a name="Page_203" id=
"Page_203">-203-</a></span> az a nyáj. A Gellérthegyet hol
kavicsdombnak, hol sziklaóriásnak nézi az ember, a mint földi
párának vagy napfénynek ködén át tekint reá.</p>
<p>Bizony kicsiny embernek látszott Gyulai Pál ur ott a vadkörtefa
alatt.</p>
<p>Milyen magas lehet ő? Ugy hiszem, százötvenöt czentiméternél nem
magasabb. A francziák bevennék katonának, a poroszok nem.</p>
<p>Mindenki ismeri róla Deák Ferencz adomáját.</p>
<p>Deák Ferencz nagyon szerette Gyulai Pál urat. Sokszor volt vele,
mikor kivált Gyulai Pál ur Vörösmarty életrajzát irta. Gyakran
találkoztak Vörösmartynénál is, Bezerédy Istvánnál is, Ráth Mór
könyvkereskedőnél is, de Deák Ferencz Angol Királynő-beli lakásán
is.</p>
<p>Gyulai Pál ur erdélyi ember. Megszokta Erdélyben, hogy mindenkit
igaz czime után szólitson. Erdélyben megkivánja ezt a társaság.
Gyulai Pál ur nem tudta elgondolni, miként szólitsa Deák Ferenczet.
Mi lehet ennek igaz czime?</p>
<p>Tekintetes ur?</p>
<p>E czim illetné meg mint birtokost, mint táblabirót, mint
okleveles ügyvédet, mint akadémiai tudóst. De e czimen senkise
szólitja.</p>
<p>Nagyságos ur?</p>
<p>E czim illetné meg, mint képviselőt s ez a legáltalánosabb
megszólitás. Igy szólitják a pinczérek, hordárok, levélhordók,
kéregetők, képviselőházi szolgák s körbeli alkalmazottak. Ámde a
»Nagyságos« czim Erdélyben a fejedelem czime s egyébként is Gyulai
<span class="pagenum"><a name="Page_204" id=
"Page_204">-204-</a></span> Pál ur nem az az ember, a ki könnyü
szerrel alkalmazkodjék a közönség szokásához.</p>
<p>Méltóságos ur?</p>
<p>E czim illetné meg talán, mint 1848-iki minisztert. 1848-ban a
miniszteri állásnak nem volt külön czime. Minden minisztert az a
czim illette meg, a melyet hazulról hozott. Kossuthnak és Deáknak,
Szemerének és Klauzálnak »tekintetes miniszter ur« volt a czime.
Madarász József még a »tekintetes« czimet se adta meg. Az öreg
Táncsics pedig »kend«-nek szólitotta a minisztereket. Eszterházy
»főméltóságu« volt; Batthányi, Széchenyi, Eötvös »méltóságos« volt;
Mészáros csak maga volt a »nagyságos«. 1865-től kezdve a közszokás
a képviselőház elnökeit s a 48-iki volt minisztereket
»méltóságos«-nak czimezte. De mit szólna ehhez Deák?</p>
<p>Kegyelmes ur?</p>
<p>Isten mentsen! A ki Deákot kegyelmes urnak szólitaná, azt vagy
kinézné vagy egy hatos alamizsnával bocsátaná el szobájából.</p>
<p>Pajtás – látod-e? Urambátyám – hallod-e?</p>
<p>Igy beszélnek egymással a képviselők. De Deák Ferenczet csak
1848 előtti képviselőtársai szólitották »te«-nek; minden uj ember
más szóval tisztelte meg.</p>
<p>Nagy tünődésben volt tehát Gyulai Pál ur, mit csináljon
társalgás közben Deák czimével. Egyszer aztán neki rohant a
kérdésnek egyenesen.</p>
<p>– Legyen kegyes kérem megmondani, miként szólitsam?</p>
<p>Deák szerette Gyulai Pál urat. <span class="pagenum"><a name=
"Page_205" id="Page_205">-205-</a></span></p>
<p>– Ugy szólitson a hogy legjobbnak látja. Én legjobban szeretem,
ha barátjának szólit.</p>
<p>A ki Deákot ismerte, az jól tudja, hogy ez a szó tőle se
enyelgés, se pajzánság, se leereszkedés nem volt, hanem komoly szó
volt. Deák csakugyan méltónak tartotta Gyulai Pál urat arra, hogy
vele barátságban álljon. Semmi se bizonyitja ezt jobban, mint az,
hogy néhányszor jól össze is szidta. A mit Gyulai Pál ur
rendszerint meg is érdemelt.</p>
<p>Egyszer arról volt szó, hogy Deák ritkán mehet a szinházba, –
pártkör, miniszterek, értekezletek, látogatások minden idejét
elveszik. Deák Ferencz a régi Nemzeti Szinház nagy alakjaiért
lelkesült. Egressy, Lendvay, Szentpétery, Megyery, Laborfalvi Róza,
Schodelné: ezekhez kapcsolódtak ifjabb korának édesebb
szinmüvészeti emlékei.</p>
<p>– Csodálatos, mondja Deák, hogy mostanában nem támadnak a
szinpad számára olyan nagy tehetségek, mint a negyvenes
években.</p>
<p>Gyulai Pál ur oda ugrik, mint a macska:</p>
<p>– Hát képviselők, szónokok, államférfiak támadnak? Hiszen azok
se támadnak!</p>
<p>– Micsoda szamárság ezeket igy összehasonlitani?</p>
<p>De Gyulai Pál ur nem engedett.</p>
<p>– Szinész vagy képviselő: egyre megy. Minden korszak egyféle
módon teremti az egyiket ugy mint a másikat.</p>
<p>Első pillanatra nem tetszett Deáknak ez az elmélet. Hiszen a
képviselőben nem a tehetség, hanem a kötelességérzet <span class=
"pagenum"><a name="Page_206" id="Page_206">-206-</a></span> a
fődolog, a szinészben pedig tehetség nélkül semmit se ér a puszta
kötelességérzet. Hanem utóbb mégis csak kiengesztelődött Gyulai Pál
ur elméletével. A körben, a mely akkor az Uri utczában volt, már
maga beszélte el jókedvüen.</p>
<p>Mikor Gyulai Pál ur Vörösmarty életrajzát irta: életrajzi adatok
forrásaként Vörösmartyné átadta neki azokat a leveleket is,
melyeket egykor Deák Ferencz intézett Vörösmartyhoz. Volt vagy
negyven levél, de talán több is. Hiszen Deák és Vörösmarty
barátsága 1830 körül kezdődött. A leveleket Vörösmarty gondosan
megőrizte. Vörösmartyné egy szalaggal szépen összekötött csomagba
adta át Gyulai Pál urnak.</p>
<p>Gyulai Pál ur nagy bolondságot követett el a levelekkel.</p>
<p>Elvitte azokat Deákhoz s rettentő fontos képpel megkérdezte
töle, hogy a nagy költő életrajzához fölhasználhatja-e a
leveleket.</p>
<p>No hiszen kikapott akkor Gyulai Pál ur. Diákkora óta olyan
fenyitésben nem részesült.</p>
<p>– Hogy meritek ti más levelét kezetekbe venni? Hogy meritek az
én bizalmas leveleimet olvasgatni? Micsoda illetlen dolog az olyan
irásokat használni föl, a melyek nyilvánossá tételét irójuk meg nem
engedte? Hol vannak azok a levelek?</p>
<p>– Itt vannak nálam!</p>
<p>– Add ide.</p>
<p>Gyulai Pál ur odaadta a leveleket s Deák azon módon s abban a
pillanatban bedobta a levélcsomagot az égő kályhába. <span class=
"pagenum"><a name="Page_207" id="Page_207">-207-</a></span></p>
<p>S ez megtörtént a nélkül, hogy Gyulai Pál ur a leveleket előbb
gondosan lemásolta volna a nemzet számára.</p>
<p>És Gyulai Pál ur ezt megcselekedte akkor, a mikor jól ismerhette
Deák Ferencz nézetét arról, hogy miként szabad vagy nem szabad
közférfiak élettörténetéhez a magán cselekedeteket s a
nyilvánosságra nem szánt iratokat felhasználni.</p>
<p>Ezekben a levelekben pedig a nemzetnek nagy kincse veszett
el.</p>
<p>Az ifju Deák Ferencz tizennyolcz éves korától kezdve ezekben
fejti ki gondolkozását és nézetét Vörösmarty költészetéről s az
irodalomnak arról a hatalmáról, melylyel a nemzetet fölébreszteni,
öntudatra kelteni s ujjászületését előidézni képes.</p>
<p>Ezek a levelek világot deritettek a nagy költő szerelmének
történetére. Mikor és miként ismerkedett meg Csajághy Laurával?
Miként nőtt szerelme s a szerelem miként lett élete sorsának
intézője? Mit remélt, mitől félt, mik voltak aggodalmai? Minő
aggodalmakat táplált Deák a nagy költő házasulási szándéka fölött?
Vörösmarty és Laura szivének tiszta és fönséges mozgalmai örökre
eltüntek szemeink elől.</p>
<p>De eltünt más is.</p>
<p>Deáknak a nőkhöz való viszonya rejtély. Életében is az volt s
halála után még sötétebb lett az a rejtély. Sohase nősült. Szivének
szerelmi föllángolásáról senki se tudott bizonyosat. Az a sziv
pedig nagy volt, nemes volt s mélyen érző. Az elégett levelekben
száz észrevétele <span class="pagenum"><a name="Page_208" id=
"Page_208">-208-</a></span> volt Deáknak a szivről, szerelemről,
házasságról, férfinak és nőnek benső szövetségéről. S ez
észrevételek nagy része saját tapasztalatából, saját érzéseiből
eredt. Deák nem volt nőgyülölő. Nem kerülte a nőket és sohasem
mondott róluk rosszat. Tehát az ő szive is meghajolt egykor a
természet örök törvénye előtt. Öreg korában szerette a sikamlós
adomákat, de adomáiban is csak szerelmes nőkről beszél, feslett
erkölcsü nőkről sohasem beszél. A nőkről való magas gondolkozását
sohase boritotta el semmi árnyék. A nagy költő egyik legbizalmasabb
barátja volt. A nagy költő egészen feltárta szivét ő előtte, tehát
legjobb barátja elől ő se zárhatta el egészen a magáét. Az elégett
levelekkel minden adat, minden tapasztalatnak és érzésnek minden
irott emléke elenyészett.</p>
<p>Oh Gyulai Pál ur, de nagy bolondságot csinált is kelmed
akkor!</p>
<p>Mi szükség volt arra a kérdezgetésre? Mi szükség volt arra, hogy
azokat a leveleket a zsebében tartsa? Hogy lehetett le nem másolni
azokat?</p>
<p>Volt Gyulai Pál urnak két apró termetü jó barátja. Az egyik
Szabó Károly a történetbuvár, a másik Szabó József a kő- és
földbuvár. Mindig önérzet dagasztotta Gyulai Pál ur keblét, mikor
ezekre gondolt. Akkor is, mikor Deák meghatározta az ő termetének
nagyságát.</p>
<p>Deák szobájában történt. Többen voltak jelen. Gróf Mikes,
Csengery, Trefort. Gyulai Pál ur hatalmasan viaskodott valakivel
valami kérdésben. Azt mondja valaki: <span class="pagenum"><a name=
"Page_209" id="Page_209">-209-</a></span></p>
<p>– Teringette, milyen kis termetü ember ez a Gyulai!</p>
<p>Gyulai Pál ur neki fordul.</p>
<p>– Láttam én már kisebb embert is, mint magam vagyok.</p>
<p>– De nem ingyen!</p>
<p>Ezt Deák Ferencz mondta. Gyulai Pál ur ellenvetését elnyelte a
zajos vidámság, a mi erre nyomban következett.</p>
<p>Azok miatt a levelek miatt megérdemelte ezt kelmed Gyulai Pál
ur!</p>
<p>Nem egy Deák-adoma van Gyulai Pál ur személyével kapcsolatban. A
hevesi dinnyetermesztés s a budai keserüviz nem utolsó a sok
között. De a hány csak van: mind eszembe jutott, mikor néztem őt
ott a vadkörtefa alatt hevertében.</p>
<p>– Várj csak Gyulai Pál ur, majd kimozditlak én a vadkörtefa
alól.</p>
<p>Oda szóltam Nagy Miklóshoz, Salamon Ferenczhez, Szilágyi
Sándorhoz.</p>
<p>– Álljatok mellém! Oda nézzetek, ott áll Tátika vára! Annak
tulsó lábánál vonul el az országut Sümeghről Keszthely felé. Tátika
mögött észak felé fél mérföldnyire fekszik Bazsi falva. Egész addig
mindig jól lehet látni észak felé Ságh hegyét és Kemenesalját.
Bazsitól délre van egy lejtő, az ut is fordul ott, ha azon
lejövünk, nem látni többé Sághot sehonnan. E lejtő magasán állt meg
Berzsenyi, midőn szülőföldéről, Kemenesaljáról 1808-ban végkép
elköltözött. Itt bucsuzott el örök szép költeményében
Kemenesaljától: <span class="pagenum"><a name="Page_210" id=
"Page_210">-210-</a></span></p>
<p>»Messze sötétedik már a Ság teteje. Ezentul elrejti a Bakony
erdeje Szülőföldem képedet: Megállok még egyszer s reád
visszanézek. – Ti kékellő halmok gyönyörü vidékek! Vegyétek bús
könyemet!«</p>
<p>Még akkor megvolt hangom tisztasága. Politika, hurut, hanyatló
kor, mezei gazdálkodás s egyéb efféle nyavalyák még akkor nem
bántak ugy hangommal, mint rozsda a vassal. Berzsenyi gyönyörü
költeményét erős hangon mondtam el. Hangomat elvitte a reggeli
szellő a vadkörtefa alá Gyulai Pál ur füleihez.</p>
<p>A zerge is ugrik, a mókus is ugrik, a szöcske is ugrik, de mind
semmi ahhoz, a hogy Gyulai Pál ur felugrott. Vadkörtefa árnyéka,
zöld pázsit illata, daczoló szeszélye: mind erről lemondott abban a
pillanatban.</p>
<p>– Hol az a pont? Hol állott meg Berzsenyi? Honnan nézett ő
vissza Ság hegyére és Kemenesaljára?</p>
<p>Mire mindezt elkérdezte: már ott is volt mellettem s villogó
szemeiben költői merengéssé alakult át minden tüz, minden dacz,
minden villogás.</p>
<p>Hát hiszen csak ezt akartam. Az én szavamra, a mi szavunkra oda
nem jött volna, Berzsenyi szavára pedig rohanva jött oda.</p>
<p>Gyulai Pál ur is elhagyta egykor Erdélyt, az ő szülőföldjét
huszonötéves korában. Nem végkép hagyta el, mert hiszen még 1851
után is visszatért oda s menyasszonyát, ifju nejét is oda vitte a
Szamos partjára. De a mikor először elhagyta, ő is megállott Erdély
határán, a bércz tetején, ő is érezte még sokáig Erdély levegőjét s
ő is leborult még szülőfölde határán, »mint <span class=
"pagenum"><a name="Page_211" id="Page_211">-211-</a></span> a
vándor gyermek, ki édes anyjának sirhalmán pihen meg.«</p>
<p>Ennek emlékezete tolult szivére, a mikor Berzsenyi hangját
meghallotta.</p>
<p>Rég nem találkoztam Gyulai Pál urral s erről a dologról huszonöt
év óta nem beszéltem vele. Szinte bánt a kiváncsiság: emlékezik-e
még mindezekre?</p>
<p>Emlékezik-e még arra, hogy egykor jámbor lelkü, nyugodt vérü s
óriás szellemü nagy irónk, Kemény Zsigmond báró mily hosszasan
beszélgetett vele Berzsenyi költészetének szépségeiről? Emlékezik-e
még arra, hogy ő maga is egykor mennyire rajongott Berzsenyiért s
kivált a multra visszasóhajtó költeményeiért?</p>
<p>Salamon Ferencz azonban közbeszólt:</p>
<p>– Ki tudja közületek tovább Berzsenyi bucsuzását?</p>
<p>– Tudom én!</p>
<hr class="tb" />
<p>»Bánatos érzéssel nézek vissza rátok, Ti szelid szerelmek s
vidám nyájasságok – Örömmel telt órái! Nem ád vissza nékem már
semmi titeket! Evezzem bár körül a mély tengereket, Mint Magellán
gályái!«</p>
<hr class="tb" />
<p>»Hiv szivünk csendesebb intésit nem halljuk. Az előttünk nyiló
rózsát letapodjuk, Messzebb járnak szemeink. – Bámulva kergetjük
álmunk tarka képét, Örökre elvesztjük gyakran éltünk szépét – S
későn hullnak könyeink!«</p>
<hr class="tb" />
<p><span class="pagenum"><a name="Page_212" id=
"Page_212">-212-</a></span></p>
<p>Im ez Gyulai Pál ur költészete. Száz év előtt Berzsenyi irta
ezt, ötven év óta Gyulai Pál ur lantja szól ezen a hangon. Nem
azért, hogy Berzsenyit utánozza vagy akárki mást utánozzon, hanem
azért, mert költészetének már ez a természete. Ilyennek született s
ilyennek maradt.</p>
<p>Ez a költészet csupa elégia.</p>
<p>Az elégia a multban mereng. Nem előre néz, hanem hátra. A mi
történt, a mi elmult, a mi vissza nem jő, a mit mégis látunk, mégis
érzünk, soha el nem felejthetünk: arról szól a dal. Hazánk,
nemzetünk, ifjuságunk, szerelmünk, küzdelmeink, dicsőségünk és
szenvedéseink emlékein bolyong a képzelet. Ott telik meg a lélek
bölcsességgel és hangulattal s ennek a bölcsességnek és hangulatnak
ad alakot a teremtő költészet.</p>
<p>Nem bús, nem is vidám ez a költészet. Hisz a mi öröm volt a
multban, az is elmult; – a mi fájdalom volt benne: az is elmult. Se
bubánatra, se vidámságra nincs igazi okunk: akár örömünknek, akár
fájdalmunknak elmulásáról emlékezzünk. És mégse bútalan, mégse
örömtelen a lélek. Még csak nem is bágyadt. Ábrándozás, mely nem
csapong föl a magasba; merengés, mely nem merül el a fájdalomban;
emlékezés, melynek már se könyje, se kaczagása; néma öröm, a mely
nem dicsekszik; édes bánat, a mely nem panaszkodik; késő virág,
melynek alig van illata; őszi napfény, melynek alig van melege, de
azért megvan szelid ragyogása: ime ezekből áll a költő lelkének
minden gazdagsága. <span class="pagenum"><a name="Page_213" id=
"Page_213">-213-</a></span></p>
<p>»Csak a mult hervadt mezején – szakitgatok egy-két virágot« –
irja a költő 1853-ban, mikor a lányt, kit ifjukori szerelme
rajongott körül, ujra látja. S bizony egész költészetét jellemzi
Gyulai Pál ur ezzel az ő egy-két szavával.</p>
<p>Nem volt termékeny az ő költészete. Verses költeményei elférnek
két kis kötetben. Elkezdett irni 1846-ban s irt egész ötven éven
keresztül. Összes megjelent költeményei Szinnyei bácsi szerint alig
rugnak ezerötszáz versszakra. Egy esztendőre harmincz versszak.
Természetesen öt sorral számitva. Tehát Gyulai Pál urnak két egész
napra s még vagy nyolcz órára volt szüksége, hogy egyetlen sort el
tudjon késziteni. Ha Petőfi igy dolgozik; épen háromszáz esztendeig
kell még élnie, hogy összes költeményeit megirhassa.</p>
<p>Igaz, hogy a költő nagyságát s költeményeinek becsét nem a
méter, liter és kilogramm törvényei szerint kell megmérni. De hát
milyen rangu költő a mi irodalmunkban Gyulai Pál ur?</p>
<p>Fiatal koromban meglehetős figyelő voltam. A mi szemem elé
került vagy a minek közelébe jutottam: azt iparkodtam jól megnézni
s ha lehető volt, jól megismerni. Hogy az a csillagos ég volt-e
vagy egy kis ebihal, Deák Ferencz volt-e vagy csak egy
osztálytanácsos: ebben nem tettem különbséget. Az én észlelésem
egyaránt kiterjedt mindenre. Rossz szokás, nem is ajánlom senkinek.
A ki a közpályán boldogulni akar, annak nem tanácsos az embereket
jól ismerni. Az minden embert akkorának lásson, a mekkorának a
tömeg <span class="pagenum"><a name="Page_214" id=
"Page_214">-214-</a></span> látja. És minden embert ugy becsüljön,
a hogy időnként a tömeg becsüli. A ki az embereket jól ismeri: az
nem igy cselekszik. Az az embereket belső értékük szerint becsüli
meg. Az jellemre, őszinteségre, meggyőzödésre, igaz érdemre, lelki
erők valódi mértékére s egyéb ilyféle dolgokra tekint. Holott a
gyakorlati bölcsesség szerint az embereket csak vagyonuk,
napdijosztálybeli rangjuk s a napi sikerek látszata szerint kell
becsülni és megitélni.</p>
<p>Ha még egyszer fiatal ember leszek: én is igy cselekszem.</p>
<p>Az emberek belső értékét gyakran nehéz dolog fölismerni. S a
fölismerésnek sok módja van. Mindegyik módon meg kell
kisérteni.</p>
<p>Egyik módja az: ki kell puhatolni, mint vélekedik az én emberem
oly egyénekről, a kiket én jól ismerek s a kiket neki is ismerni
kell? Ha becsületes embert rágalmaz, ha hitvány embert becsül, ha
az igazi nagyot fitymálja, ha az önzőben vagy széltolóban vezért
lát, ha méltó küzdőtársát gyülöli vagy utálja, ha az embereket s a
világ tüneményeit saját haszna vagy kára szerint itéli meg: akkor
már lelkének nagy rejtekeihez megvan a kulcsom. A rejtekek már
akkor fölnyithatók s én azokba egymásután betekinthetek. Ha kedvem
van hozzá!</p>
<p>Irók, bölcsek, költők lelkéhez müveik adják kezünkbe a kulcsot.
De az egész lélekhez még azok se adják.</p>
<p>Csodálatos vágy vonzza az embert a bölcsek és költők
gondolkozásának és érzésének világában körültekinteni. <span class=
"pagenum"><a name="Page_215" id="Page_215">-215-</a></span> Abban a
világban, a hol az öröktől fogva élő és sohase uj emberi eszmék és
érzések és hangulatok uj alakjai megteremnek.</p>
<p>Tóth Kálmánt akartam egykor megismerni. Az ötvenes években sok
költeményét daloltuk. Édes, borongós, ábrándos, bubánatos szerelmi
dalait ifjak és lánykák országszerte ismerték, szavalták s küzködő
szerelmesek e dalokat idézték viszályaik közben egymás fejére és
szivére.</p>
<p>Együtt voltunk képviselők, ott ismerkedtem meg vele igazán a
törvényhozásban.</p>
<p>Egy szép nyári napon 1872-ben kiszálltam a Margitszigetre.
Néhányszor megkerültük a szigetet s addig enyelegtem vele, mig
beszélgető kedve egészen megjött. Gyönyörü szellem volt az ő
szelleme. Egy gyermeknek s egy nőnek lelke tévedt belé s nála is
maradt haláláig. A haragot, a boszut, az elkeseredést nem ismerte.
Az igazi rosszról még fogalma se volt. Magában nem találta, másban
föl nem ismerte. Talán el se hitte. Lelkesedéssel beszélt
multjáról, örömeiről, csalódásairól, szerelmeiről. Ott a százados
fák alatt, rezgő lombok alján, zöld napsugarak közt.</p>
<p>Kérdezősködtem tőle Jézus Krisztusról, Zrinyi Miklósról,
Kossuthról, Deákról, az Orleánsi Szüzről, Shakespearról, Hugo
Viktorról. Lelkesedéssel mondta el, csaknem szónokolva mondta el
véleményét.</p>
<p>Kérdezősködtem tőle Gyulai Pál urról is.</p>
<p>Ugy rémlik előttem, hogy 1855-ben bajvivásra keltek egymással s
valami semmiség miatt perczekig lövöldöztek <span class=
"pagenum"><a name="Page_216" id="Page_216">-216-</a></span>
egymásra. Gyulai Pál ur akkor irtó hadjáratot inditott a
füzfapoéták ellen, a kik iszonyu tömegekben sátoros czigányok
módjára ellepték Helikon berkeit és ligeteit s onnan a múzsákat
kiszoritották. S a hadjárat alatt ugy beleszokott a hadakozásba,
hogy utóbb mindenféle poétát, még az igaz poétát is ki akarta
kergetni a ligetből. Igy akadt össze Tóth Kálmánnal is, a ki pedig
nem üres kézzel sietett oda.</p>
<p>Hogy ne lettem volna hát kiváncsi, miként vélekedik Tóth Kálmán
Gyulai Pál urról?</p>
<p>Nagy szeretettel, csodálatos melegséggel beszélt róla és
költészetéről.</p>
<p>– Barátom! Van egy verse, a melyet örökké irigylek tőle. Ha nem
siet ugy a megirásával: én irtam volna meg. Meg is mondtam neki nem
egyszer, hogy tőlem lopta el. Ez komoly beszéd. Hidd el pajtás,
tőlem lopta el. Nem ismered? Ez a »Szeretnélek még egyszer látni!…«
Ugy-e emlékszel rá?</p>
<p>– De bizony nem emlékszem én!</p>
<p>– Boldogtalan!</p>
<p>Oda állt egy óriási szilfa alá, közel a szent Margit-féle zárda
romjaihoz. Levette kalapját. Gömbölyü feje, fényes, fehér homloka,
karikaszemei, pörge bajusza, hegyes kis franczia szakálla s egész
arczának sugárzó mosolygása bizony nem valami ábrándos, merengő,
világfájdalomérző alakot állitottak elém. De mikor el kezdte nekem
szavalni azt a költeményt: »Szeretnélek még egyszer látni!« – akkor
ihletésnek szent párázata fogta el huszárgyerek-arczát s én
áhitattal tekintettem rá. <span class="pagenum"><a name="Page_217"
id="Page_217">-217-</a></span> Le nem birtam róla venni szemeimet.
Rajongásba hozott még engem is.</p>
<p>»Szeretnélek még egyszer látni. Meggyógyitna egy pillanat. Mit
szenvedtem, feledni tudnám, S még egyszer örömest feldulnám –
Éretted ifjuságomat.«</p>
<p>Ez a költemény utolsó szaka. A könyje kicsordult, mikor idáig
jutott. Az utolsó sorokat kétszer is elmondotta.</p>
<p>Azután megcsillapodott, karon fogott.</p>
<p>– Gyulai ezt tőlem rabolta, ezt elhidd pajtás!</p>
<p>S elbeszélte egy ifjukori szerelmének történetét. A lányka
szépségét, a kitört viszályt, az elválást, az ujra találkozást. S
minő tüzzel beszélte el!</p>
<p>Hanem az is igaz, hogy Gyulai Pál ur költeményeire csak ezután
kezdtem forditani figyelmet. Eddig főképen csak kritikusnak,
beszélyirónak s mérges deákpárti vezérczikkirónak tekintettem,
pedig nehány költeménye, igaz hogy nem sok, legnagyobb költőink
legszebb alkotásai közé méltán illik. De számot tesz a többi
is.</p>
<p>Gyulai Pál ur lassan dolgozik. Látom müveiről. Még azok a
költeményei is, melyekben legközvetlenebb a tartalom, gondos
munkának szülöttjei. Őszinte és igaz iró. Minden eszméjét jól
megfontolta s minden eszméje az övé. Nem uj eszme az. Hol van uj
eszme? De addig le nem irja, mig az ő életében és tapasztalásában
az ő egyéni tulajdonává nem válik. Minden érzés, melynek hangot és
alakot ád, ott támadt, ott nőtt fel, ott fejlődött ki s ha már
hervatagon is, ott él az ő szivében. Az ilyen irót becsülöm. Az
ilyent tartom igaz irónak. <span class="pagenum"><a name="Page_218"
id="Page_218">-218-</a></span></p>
<p>Ez az oka annak is, hogy költészetében oly bágyadt az epikai
elem. Vannak románczai, balladái s elbeszélései is. De ezek is
telvék elégiai hangulatokkal. E hangulatokban oly erős, hogy
ezektől sehol se tud szabadulni. Szinte gyöngévé teszi itt-amott ez
az erőssége. Még Romhányi is elégia. De ezt nem fejezi be soha.
Önérzete meg nem engedi, hogy az eszmék, érzelmek és helyzetek
összeütközését, a nagy válságot külső gépies eszközökkel oldja meg.
Abból pedig kiöregedett, hogy másként, a költészet igaz és benső
törvényei szerint oldja meg.</p>
<p>S nem csupán a kor akadályozza Gyulai Pál urat abban, hogy
Romhányiját befejezhesse. Tett ő kisérletet arra eleget, hogy
meséjét tovább szőjje-fonja. Bizonyára van asztalfiókjában egy
csomó töredékes versszakasza, melylyel azonban nem akar a világ elé
lépni. Vagy elégeti, vagy örökség gyanánt akarja hagyni maga után.
Gyulai Pál ur ma hetvennégy éves s mikor Romhányi utolsó énekét
irta, akkor negyvenhat éves volt. Az utolsó huszonnyolcz év óta ne
dolgozott volna Gyulai Pál ur?</p>
<p>Dolgozott.</p>
<p>Hiszen utazásunk közben azt is megigérte, hogy Badacsonyt
beleszövi nagy költői elbeszélésébe. Ha megigérte: erre is tett
kisérletet. Költői ereje nem hagyta cserbe. A Balaton körüli utazás
csak fokozta ezt az erőt. Hiszen épen az utazás évében 1875-ben
irta legszebb költeményét, melynek czime: »Egy fiatal leányhoz«.
Ezt se Petőfi, se Byron, se Göthe szebben meg nem irták volna.
<span class="pagenum"><a name="Page_219" id=
"Page_219">-219-</a></span></p>
<p>Másutt az ok, nem az életkorban.</p>
<p>Gyulai Pál ur a nagy szenvedélyeket nem ismeri. Se szeretetben,
se gyülöletben, se szerelemben.</p>
<p>Hogy szelleme az ő eredeti alkatában képes lett volna-e nagy
szenvedélyeket szülni s fölnevelni: oly kérdés, mely fölött
hiábavaló minden elmélkedés. Ha képes lett volna is: életpályája
nem engedte e képesség kifejlődését.</p>
<p>Sohase volt gazdag, a ki időt, erőt, vért és fiatalságot
koczkáztasson.</p>
<p>Sohase volt olyan szegény, hogy egyszerü ruhája s mindennapi
kenyere hiányzott volna. Nyomor nem kényszeritette daczra.</p>
<p>Sokat tanult. A nagy szenvedély kikerüli azt az embert, a kit
sokszor lát könyvek között.</p>
<p>Nevelő volt, tanár volt, akadémiai tag volt. Bizonyos foku
rendet, pontosságot, tekintélyt és komoly magatartást követel mind
a három állás. A nagy szenvedély pedig utálja ezeket a polgári
erényeket. Képzeljétek el csak Petőfit, Byront, Heinét, a mint az
ábéabot tanitja valami gróf fiucskának.</p>
<p>Kritikussá vált. Birálgatás és nagy szenvedély nem férnek össze.
A nagy szenvedély se önmagát nem birálgatja, se a világ javitásával
nem törődik. A nagy szenvedély csak önmagáért él s csak példaként
oktat vagy ijeszt.</p>
<p>Van Gyulai Pál urnak egy istentelen rossz szerelmi verse.
Huszonhat éves korában irta. Azt irta a lányhoz, a kit imádott:
»Nem vagy te legszebb a világon, Tán oly szép sem, mint képzelem.«
– – »Mért lennél <span class="pagenum"><a name="Page_220" id=
"Page_220">-220-</a></span> szebb, mért lennél legszebb? – Hisz
akkor nem volnál enyém!«</p>
<p>Példátlan ez!</p>
<p>Hogy egy huszonhat éves ifju ne azt a lányt tartsa legszebbnek,
a kit imád? Hogy a költő ne azt a lányt tartsa legszebbnek, a kit
imád s lantjával megörökit? Hogy rögtön lemondjon arról a lányról,
mihelyt az volna a legszebb? Hogy elismerje s bevallja azt, hogy a
legszebb lányhoz se joga, se ereje s azt a végzet másnak szánta s
nem neki? Bevallja ezt s ebben megnyugodjék a helyett, hogy inkább
összedöntse a világot, mintsem az ő hölgyét másnak engedje át? Mit
szólt volna ahhoz Beatrice, Laura és Szegedy Róza, ha Dante,
Petrarka és Kisfaludy fölöttük ilyen összehasonlitó, birálgató,
egybevető, megfontolt, érett, józan, higgadt, lemondó, bölcs és
mérsékelt kiegyezésre jutottak volna?</p>
<p>Ejh-hajh Gyulai Pál ur – ezt a verset a költő, a kritikus s az
egykori fiatal ember legnagyobb bünének közakarattal fogadjuk
el!</p>
<p>– – A nagy szenvedélyt nem ismeri hát Gyulai Pál ur szelleme.
Minthogy pedig Romhányiban ott a hol félben szakadt, a hős és hősné
oly helyzetbe jutott, a melyből csak a nagy szenvedélynek ismerői
képesek a költői kibontakozást megtalálni: ennél fogva Romhányit
Gyulai Pál ur nem fogja befejezni soha. Jól legalább semmi
esetre.</p>
<p>Milyen arcza van Gyulai Pál urnak?</p>
<p>Arcza nem tökéletes magyar arcz. Szemeinek csillogásában van
valami, a mi nem magyar. A magyar <span class="pagenum"><a name=
"Page_221" id="Page_221">-221-</a></span> ember szemén kevés a
fénypont, de a fénypontok nagyobbak, mint a román, a szerb vagy az
örmény ember szemén. Gyulai Pál ur szemén is több a fénypont, mint
a magyar szemen szokott lenni. Valamelyik apai vagy anyai őse nem
magyar volt s szemeinek fénye arra ütött vissza.</p>
<p>Fiatal koromban a jellemet a szemek tüzéből s a szem körüli
finom vonásokból meglehetős biztossággal föl tudtam ismerni. Voltak
azonban észlelésem biztosságának határai.</p>
<p>A nők arczáról a nők jellemét sohase tudtam biztosan
meghatározni. Férfiakra nézve is csak ott volt észlelésem biztos, a
hol a férfi életkora nem messze esett az enyémtől. Kis gyermeknél,
öreg embernél sohase voltam biztos. Legkevésbbé tévedtem a hazai
fajta férfiaknál, különösen a magyarnál, németnél, tótnál,
zsidónál. Ezek gyakoriak tul a Dunán. Szerbnél, románnál,
örménynél, czigánynál már épen nem biztam észlelésemben. Ha arabot,
négert, kálmukot, kirgizt, hindut, kinait láttam: meg se
kisértettem a szemekből és arczvonásokból puhatolni ki a
jellemet.</p>
<p>A szem tüze sajátságos. A részeg embernek s a dühös
felindulásban levőnek szeme egészen másként fénylik, mint a nyugodt
és józan emberé. Ezt mindenki tudja. Igy van ez az állatoknál
is.</p>
<p>De más meg más a szem tüze azoknál az embereknél, a kiknek
lelkében valamely határozott nagy bünre való erős hajlam él. A
tolvajnak, a gyilkosnak, a hazugnak megvan a maga jellemző
szemefénye. De ez a szemfény <span class="pagenum"><a name=
"Page_222" id="Page_222">-222-</a></span> nem minden fajnál
egyenlő. Az egyik faj szemefényéből vont következés egyáltalán nem
áll a másik fajra. Ha a tul-a-dunai magyarnál kissé leeresztett
pillák közt a szemgolyón több apró fénypontot látunk folytonos
mozgásban: azt a tévedés veszélye nélkül szenvedélyesnek, hirtelen
haragunak s gyilkos hajlamunak vélhetjük. De már a délszlávot és
románt és örményt nem. Pedig ezek szemében jellemző a pilláknak
kissé leereszkedése, a többszörös fénypont s ezek folytonos
mozgása.</p>
<p>A szesznek csodálatos hatása van az emberekre. Pálinka és
sörittas emberről nem szólok, ilyet keveset láttam. Csak a
borittasra teszek észrevételt.</p>
<p>Együtt van husz borittas magyar. Az egyik dalol, a másik
vitatkozik, a harmadik némán ül. Van, a ki dicsekszik, van, a ki
sir, apjának, anyjának minden keserüsége eszébe jut. Némelyik hőssé
lesz s szónokol s a másik házsártos s valakibe belevesz minden
áron. Van, a ki jó pajtás s az egész világot keblére öleli; van, a
ki komolyan bölcselkedik. Olyan is van, a ki szerelmes s minden
lányt és asszonyt meg akar hóditani. Olyan is van, a ki ha részeg,
mindjárt németül beszél.</p>
<p>Egyetlen józan emberről se lehet előre megmondani: melyik
jellemvonás domborodik ki nála, ha sok bort iszik. De ha sok bort
ivott s agyát megnyomja már a szesz: akkor szemefénye megváltozik s
a szeme körüli finom vonalak módosulnak. Ezt figyeljétek meg
sokszor és gondosan, de a fiatal ember éles szemével s aztán
figyeljétek meg akkor is, a mikor józan: eljuttok oda, <span class=
"pagenum"><a name="Page_223" id="Page_223">-223-</a></span> a hova
én jutottam, hogy a szemnek fénye s a szem körüli finom vonalak az
ember valódi jellemének nagyobb vonásaira nézve tájékozódást
nyujtanak.</p>
<p>Bizonyságom a fénykép. Ez, ha hű, nagy áruló. A jó embert és a
rossz embert kegyetlen hűséggel megmutatja. Jobban csaknem mint a
tükör. A nagy festőknek a nagy rajzolóknak óriási tehetségük van az
arczok legfinomabb vonásait is megismerni s azokat megörökiteni.
Szerencse, de egyuttal furcsa sajátság is, hogy ők a jellemekkel s
azok erkölcsi értékével nem törődnek. Ha nem igy volna: a legtöbb
embernek nem volna tanácsos hozzájuk közeliteni. A jellemnek minden
nagy titkát nyomban fölismernék.</p>
<p>Ha Gyulai Pál ur tul-a-dunai magyar volna s ha ősei közt nem
lett volna vagy román vagy örmény: őt irigy, házsártos,
kegyetlenkedő természetü embernek kellene tartanunk. A két szeme
közt való némi eltérés, felső pilláinak kissé ereszkedett volta, a
szem fénypontjainak sokasága, a szem körüli vonalak s alsó
állkapcsainak némi vaskossága erre vallanak.</p>
<p>Igaz, hogy rég volt, huszonöt év előtt volt, a mikor őt
megfigyeltem. Mig ő ábrándos arczczal, merengő szemekkel nézte
Rezivár és Tátika romjait, a méltóságos Szentgyörgy hegyét s azt a
pontot, a hol Berzsenyi utoljára látta édes szülőföldjét, a
tündérszép Kemenesalját s míg szemei a látás határán körüljártak s
ott azon a határon a sötét Bakonyt, a fényes Tihanyt és Somogy
végtelen ligeteit végig legelték: addig néztem én meg őt gondosan.
<span class="pagenum"><a name="Page_224" id=
"Page_224">-224-</a></span></p>
<p>Visszatérő utunk alatt nagy vitába keveredtünk. Akkor még
nemzeti irodalmunk történetéről Toldy Ferencz felfogása uralkodott
s ezt vallotta Gyulai Pál ur is. E szerint nemzeti irodalmunk
ujjászületése Kazinczy nevéhez és müködéséhez füződik.</p>
<p>Ezzel szemben én azt állitottam, hogy Kisfaludy, Berzsenyi s
társaik a tul-a-dunai irók s költők alkották ujra a század legelső
éveiben a nemzeti irodalmat. Azt állitottam, hogy olvasó közönséget
Kisfaludy teremtett s a magyar nők szivét, s a magyar ifjuság
képzeletét Himfy dalai s az édes bus nemesi regék s Berzsenyi
lantjának harsogó dalai hóditották meg a költészet és szépirodalom
számára. Uj alakban kell tehát összeállitani irodalmunk
történetét.</p>
<p>Gyulai Pál urnak ma is sok élcze van az én felfogásom rovására,
nekem pedig ma is sok igazságom van az ő felfogásának rovására.</p>
<hr class="chap" />
<div class="chapter"></div>
<p><span class="pagenum"><a name="Page_225" id=
"Page_225">-225-</a></span></p>
<h2>CSOBÁNCZ VÁRA.</h2>
<p class="summary">(Gyulai Pál ur és Salamon Ferencz megismerik a
gyula-keszi embert. – A pincze és a boros hordó. – Az ősi
vendéglátás. – A vár omladékai.)</p>
<p>Ebédünk lent volt Szentirmay barátunk asztalánál. Még tíz óra se
volt, a mikor János püspök villájához visszaérkeztünk. Levelet,
táviratot küldeni egyikünknek se jutott eszébe, még talán Nagy
Miklósnak se. Hol találhattunk volna mi közelben valamely posta
vagy táviró állomást?</p>
<p>Ebéd után Csobáncz várát kellett megtekintenünk.</p>
<p>Szentirmay oda se jött velünk. Magam voltam a kalauz. Nagy
Miklós Szilágyi Sándorral jött egy kocsin. Én Salamon Ferenczczel
és Gyulai Pál urral maradtam.</p>
<p>Tördemicz felé hajtottunk el Gulács kopasz csúcsa alatt.
Keresztül Gyula-Keszin, föl a várhegy oldalának virágzó szőlők közt
szűk és mély satóuton. A szőlőhegy közepén kis tisztáson
leszálltunk a kocsikról s gyalog indultunk utnak fölfelé.
<span class="pagenum"><a name="Page_226" id=
"Page_226">-226-</a></span></p>
<p>Gyulai Pál ur itt is csak megállott egy ponton s nyakát hátra
szegve, esernyőjét két kezével maga előtt a földbe szurva, harsány
hangon kijelenté:</p>
<p>– Nem megyek tovább!</p>
<p>Mutattam neki fejünk fölött a várromokat. Nem messze vannak. Fél
óra alatt fönt leszünk. Milyen szép lesz onnan a látás!</p>
<p>– Nem megyek! Én itt is eleget látok.</p>
<p>Hát hiszen igaza volt. Tapolcza városára s a körüle elterülő
völgyön fölséges táj nyilt föl előtte. Jobbról Haláp, balról
Szentgyörgy hegyei, szemközt a távolban a Billegei erdő s közepén a
falvak, tornyok, csárdák, malmok, tanyák, utak, dülők, patakok ezer
változata.</p>
<p>Salamon Ferencz is megszólalt.</p>
<p>– Én is itt maradok Gyulaival.</p>
<p>Most már nem volt helye okoskodásnak. Szétváltunk. Mi hárman,
Nagy Miklós, Szilágyi Sándor és én mentünk föl a várba, ők ketten
pedig ott maradtak a szőlők közt, a várhegy alján.</p>
<p>S jól tették, hogy ott maradtak. Valami olyat tapasztalt Gyulai
Pál ur, a miről még eddig semmit se tudott.</p>
<p>Hangosan beszélgetett Salamon Ferenczczel. S beszélgetés közben
lassan-lassan ballagtak a mély uton fölfelé.</p>
<p>A mint ott ballagnak: jön szemközt velük egy jó képü, szálas
termetü paraszt ember, valamelyik gyulakeszi szőlős gazda. De nem a
mély uton jött, hanem fönt az útparton a gyepes pázsiton, a
szőlőutak végén. <span class="pagenum"><a name="Page_227" id=
"Page_227">-227-</a></span></p>
<p>A mint jön: meglátja lent az ut fenekén azt a két úrforma
embert. Kicsiny mind a kettő, barna mind a kettő, hangosan beszél
és jókedvü mind a kettő s valami idegen vidéki magyarsággal beszél
mind a kettő.</p>
<p>Megáll s nézi őket. De Gyulai Pál ur és Salamon föl se tekint,
ballag tovább fölfelé. Megfordul a gazdaember is s kiséri őket ott
a part tetején fölfelé.</p>
<p>Egyszer aztán lekiált hozzájuk.</p>
<p>– Adjon isten jó napot!</p>
<p>Gyulai Pál ur és Salamon Ferencz a nagy beszélgetés közben nem
halották a köszöntést. Andalogtak és vitatkoztak tovább ott a
satóút fenekén. A gazda azonban onnan az utpartról még egyszer
hangosan lekiáltott:</p>
<p>– Mondtam már: adjon isten jó napot!</p>
<p>Ezt már meghallották. Gyulai Pál ur felnézett a magasba, megállt
s nagy fennen visszakiáltott:</p>
<p>– Adjon isten!</p>
<p>A gazda ember is megállt.</p>
<p>– Ha nem vétek szómmal, azt kérdezem, hova igyekeznek az
urak?</p>
<p>– Miért kérdezi azt kelmed?</p>
<p>– Mert hát a pinczém itt van ám az ut mellett.</p>
<p>– Nem törődünk mi azzal a pinczével!</p>
<p>Nagyot nézett a gyulakeszi ember erre a szóra. Ez a két kis
barna ur bizonyosan messze vidékről tévedt erre felé.</p>
<p>– De van ám a pinczében bor is.</p>
<p>– Nem törődünk mi a borral se. <span class="pagenum"><a name=
"Page_228" id="Page_228">-228-</a></span></p>
<p>– Hová valók az urak?</p>
<p>Gyulai Pál ur dévaj büszkeséggel kiáltott föl:</p>
<p>– Erdélyországiak!</p>
<p>– Micsoda? Erdélyországiak? Az áldóját, a pinczém előtt már
akkor el nem mennek az urak a nélkül, hogy egy pohár boromat meg ne
igyák!</p>
<p>A mély ut csakhamar a felszinre jutott. Ott feküdt mellette a
pincze balkéz felől. Kőboltos pincze nádfedelü előépülettel. Kettős
ajtaja az utra nézett. Sarkánál hatalmas diófa, előtte gyönyörü
pázsit. Sietett előre a gazdaember s mire az erdélyországiak oda
értek, ő már a nyitott ajtóban állott s egyik kezében a lopótököt
lóbálta.</p>
<p>Gyulai Pál ur még ott is tünődött, még ott sem tudott a helyzet
magaslatára emelkedni. Salamon Ferencznek kellett őt biztatnia,
hogy a pinczébe betérjenek.</p>
<p>S mikor az ember már hozta a bort, pohárba ereszté, maga is
ivott, vendégeit is megkinálta, még akkor is azt kérdezte Gyulai
Pál ur a gazdától a maga ingerkedő magas hangján:</p>
<p>– De hát voltaképen miért is hivott be ide kegyelmed
bennünket?</p>
<p>– Nehéz feje van az urnak! Nem mondtam már, hogy a pinczém az ut
szinén van s hogy az urak a pinczém előtt mentek volna el?</p>
<p>– Hátha még sem jöttünk volna be?</p>
<p>– Nem tanácsoltam volna az uraknak. Nagy lelketlenség lett
volna. Csuffá tenni nem szabad a szegény <span class=
"pagenum"><a name="Page_229" id="Page_229">-229-</a></span> embert.
Azonban ne feleseljünk most már, tessék leülni.</p>
<p>A sajtógerendáról levett az ember egy üveg poharat. Biz az nem
volt kimosva szüret óta. A lopótökből kiöblitette kissé s aztán
szinültig eresztve, föltartott jobb kezébe fogta azt a poharat.</p>
<p>– Isten hozta az urakat az én kis hajlékomba. Tartsa meg az én
istenem az urakat erőben, egészségben, jó kedvben, békességben. Kik
légyenek az urak és mi járatban vannak, nem tudom, nem is keresem.
Járjanak szerencsével és isten áldásával. Ha pedig haza térnek:
bút, bajt, szomoruságot otthon ne érjenek s otthonvalóikat jó
egészségben találják. Az én istenem áldja meg az urakat, a miért e
mi országunkat jó szivvel meglátogatták.</p>
<p>Gyulai Pál ur mosolyogva hallgatta e parasztos hálálkodást.
Sehogyse értette meg, miről van szó. Már nyult a tele pohár után,
de a gazda nem adta a kezébe.</p>
<p>– Először majd magam iszom!</p>
<p>Ivott is. Ki is itta a pohár fenekéig. Nincs abban a borban
méreg. Csak azután töltötte meg ismét s nyujtotta egymás után
vendégeinek. Salamon Ferencz előbb fölismerte a helyzetet. Ő
csakhamar rájött arra, hogy az a fiatal paraszt ember ősmagyar
ember, a ki minden poharát köszöntővel issza s szivesen adja az
utasnak, a mije van, de jó szót vár a maga jó szavára.</p>
<p>Ilyen a magyar ember. De különösen ilyen a balaton melléki ember
Veszprémben is, Zalában is. <span class="pagenum"><a name=
"Page_230" id="Page_230">-230-</a></span></p>
<p>Kétféle szőleje van. Pinczés szőleje és darab szőleje. A pinczés
szőlő mindig ut mellett, a darab szőlő a dülők közt fekszik. A
kinek szőleje ut mellé esik: az már oda pinczét épit.</p>
<p>A pincze két részből áll.</p>
<p>A belső pincze kőboltozat. Ebben a boros hordók állanak.
Asszonynak, idegennek, gyereknek, házi ebnek itt nincs mit keresni.
Ide csak a gazda jár s felnőtt fia. Ritka még az a vendég is, még
az a rokon is, a ki ezt összejárhatja s a hordókat
megkopogtathatja. Tele hordó tompán szól, üres hordó harsány hangon
kong.</p>
<p>Tapasztalt ember a mutató ujjával is megtudhatja, kinek mennyi
bor van a pinczéjében. De hát minek ezt megtudnia? A hordónak az a
természete, hogy vagy tele van borral, vagy üresen áll. Olyan, mint
az emberek szive s a törvényhozók agya és a bankárok erszénye. A
sziv, az agy és az erszény azonban hamis dolgok. Értik az
álnokságot és a képmutatást. Sokszor némák, ha telve vannak;
sokszor dicsekesznek, ha üresek. Szivnek, agynak és erszénynek
hizelgői és rágalmazói vannak. Zajt üt a hizelgő is, a rágalmazó
is. A közönség sohase tudja: kinek van igaza. Inkább hisz a
rágalmazónak, mint a hizelgőnek. A közönség hite időszakonként
változik. A uj minisztert mindig lángésznek hiszi, a bukott
minisztert mindig szamárnak. Igy van a bankárral is.</p>
<p>Hát az érző szivekkel hogy van?</p>
<p>Mennyivel különb, nemesebb, fölségesebb dolog a boros hordó,
mint a miniszter, vagy a bankár? A jó <span class=
"pagenum"><a name="Page_231" id="Page_231">-231-</a></span> bort
hiába rágalmazzák, a rossz bort hiába dicsőitik. A hazugság rögtön
kitudódik. Igyál a jó borból: lelked vidámsága tesz mellette
tanuságot. Büszke, bátor, hős és szerelmes lesz belőled. Igyál a
rossz borból: csuffá lesz tőle életednek minden kedve. Hejh ha a
nép olyan biztosan fölismerné vezéreit mint borát! Igaz, hogy olyan
ember is sok van, a ki csak a rossz bort szereti, mert jót sohase
izlelt.</p>
<p>Az asszonysziv hasonlit sokban a boros hordóhoz. Mindegyik
elbódit, de gyönyört is nyujt, ha iszol belőle. De csinján bánj
mindkettővel, mértéket tarts mindkettőben, mert különben bele fogsz
veszni mindkettőbe. Üres hordó, üres nősziv egyaránt keveset ér. Ha
te miattad lett üres mind a kettő: hordódat még megtöltheted magad,
de a nőszivet már csak más töltheti meg.</p>
<p>Akkor pedig ne futkoss utána. Mondj le inkább a hordóról is,
hadd guruljon le a völgynek. A nőszivet sohase oszd meg mással,
borodat sohase magad idd meg. Erre hivd magadhoz jó barátaidat.</p>
<p>A hordónak hát az a természete, hogy vagy üres, vagy tele van.
Jól tudja ezt a magyar ember, azért nem ereszt idegent belső
pinczéjébe. Az igazi magyar ember természete utálja a dicsekvést
is, a megszánást is. Ha tele van a hordója: ne tartsák dicsekvőnek;
– ha üres a hordója: ne sajnálkozzanak rajta.</p>
<p>A külső pincze födeles épület. Ebben áll a sajtó, a kád s az
összes szüretelő szerszám. Itt van a katlan, kis asztal, néhány kis
szék s a sütő és főző edények <span class="pagenum"><a name=
"Page_232" id="Page_232">-232-</a></span> Ide hivja be vendégeit;
ide hozza ki a bort a belső pinczéből s itt kinálgatja jó szivvel,
szeretettel, vidám orczával. Csak arra vigyáz, hogy ő maga is igyék
annyit, mint egyik-egyik vendége.</p>
<p>Behiv pedig egy pohár borra minden utonjárót.</p>
<p>Drótos tót, bugyros zsidó, babkár, kucséber, vándorló legény,
magános czigány, szegődő ember, vásárra menő: neki mindegy. Az ősi
erkölcs azt parancsolja, hogy egy pohár borral minden ismeretlent,
a kit a sorsa arra visz, meg kell kinálni. Szegény utonjáró
elmondja ezt a szót hangosan is, magában is: az isten áldja meg.
Szegény magyar embernek pedig az isten áldása de mindig jól
esnék!</p>
<p>Az a pinczés szőlő, a melyik járt országut mellett fekszik,
mindig is olcsóbb volt aránylag, mint a melyik csak a satóut
mellett fekszik. Mert amannál több a járókelő. Balaton-Füreden
hajdanában a fekete földig leszólták azt a szőlősgazdát, a ki
minden arra járót be nem szólított egy pohár borra pinczéjébe. De
meg nem választották előljárónak még az olyat se, a ki vásár napján
délután ki nem ment az országut mellett levő pinczéjébe. »Elbujt az
utonjárók elől.« E szóval vége lett a becsületnek.</p>
<p>Hát az olyan ember miként utazott, a kit nagy vidéken mindenki
ismert, a kinek száz rokona; ismerőse, elvtársa és jó barátja volt
az országut mellett levő szőlőbirtokosok közt?</p>
<p>Sehogyse utazott. Vagy éjjel kellett az országuton a pinczék
előtt gyors hajtással elszöknie. Apám egyszer <span class=
"pagenum"><a name="Page_233" id="Page_233">-233-</a></span> a nagy
Forintos-harczok idején a márcziusi megyegyülésre indult el
Zala-Egerszegre és csakugyan oda ért a májusi közgyülésre
szerencsésen. Visszafelé pedig el kellett kerülni Somogy
vármegyének, őszre se ért volna máskép haza.</p>
<p>Ez volt hajdan tul a Dunán a véndéglátás.</p>
<p>Ebbe keveredett bele Gyulai Pál ur és Salamon Ferencz is
Csobáncz hegylábában a gyulakeszi paraszt szőlősgazdánál. De az
igaz, hogy utóbb beleszoktak s jól érezték magukat. Mire mi a
várból visszajövet őket föltaláltuk: Gyulai Pál urnak olyan jó
kedve támadt, hogy csaknem dalra fakadt.</p>
<p>Azonban ezt mégse cselekedte. Gyulai Pál urat dalolni egyáltalán
soha nem hallottam.</p>
<p>Mi azonban megmásztuk a hegyet s megnéztük a várat.</p>
<p>Romvár, kőhalmaz, roskadó falak, büszke multnak szomoru emlékei,
annyi dicsőségnek temetője, annyi nemzeti búnak hirdetője!</p>
<p>Meleg juniusi nap volt. Omlott ránk a sugár és a hőség, a mint a
várurak utján ballagtunk fölfelé. Azt az utat is elrontotta már a
vihar, a fagy, a záporeső, a vizomlás, a kecske és birkanyájak
taposása. Nem is út már az. Lágy párnás hintóban most már föl nem
mehetnének oda a szép Gyulaffy-lányok, a várnak deli urnői. Talán
öszvérháton, talán szamárháton lehetne oda most már
föllovagolni.</p>
<p>Szilágyi Sándor a történetbuvár vizsga szemeivel fürkészte ki a
vár alapvonalait. Itt volt a várur lakása, <span class=
"pagenum"><a name="Page_234" id="Page_234">-234-</a></span> amott a
vendégek palotája, a várőrség tanyája, a lovak óla, az éléstárak, a
kincstár, a kápolna, a barát lakása, a kapu s annak boltozata. Hát
a hölgyek lakása? Hát Gyulaffy Rózsa napsugaras szűz hálószobája?
Hát a nagy lovagterem, a hol annyi átok szállott törökre, németre s
annyi áldás szállott a mindig üldözött s a mindig elárult magyar
nemzetre?</p>
<hr class="chap" />
<div class="chapter"></div>
<p><span class="pagenum"><a name="Page_235" id=
"Page_235">-235-</a></span></p>
<h2>GYULAFFY LÁSZLÓ.</h2>
<p class="summary">(Zrinyi Miklós izenete. – Eb lesz hive a
hitszegő királynak. – Gyulaffy vendégei. – Tor-e vagy lakoma? –
Gyulaffy elbujdosik. – Az öreg jobbágy tanusága.)</p>
<p>Hejh Gyulaffy László – te még igaz magyar voltál!</p>
<p>Nem szántogatom föl a történet pihenő hantjait. Csak két adomát
mondok el a nagyhirü hősről, a mint azokat a hagyomány a mi
számunkra megőrizte. Akár tudja, akár nem tudja a történelem, én
tudom, hogy igaz mindakettő.</p>
<p>Jó barátja, jó pajtása, jó bajtársa volt Zrinyi Miklósnak, a
szigetvári hősnek. Sok véres napot éltek át együtt a török ellen,
sok jó napot töltöttek el együtt hol Csáktornyán, hol Csobáncz
várában.</p>
<p>Szigetvári ostrom tizenötödik napján követ érkezik Csobáncz
várába. A követ kifáradva, elgémberedve, rongyban, vérben, lova
összeroskad, maga alig áll a lábán a kapu előtt, kürtjét meg se
tudja fujni. Hangja rekedt, szavát alig hallani. <span class=
"pagenum"><a name="Page_236" id="Page_236">-236-</a></span></p>
<p>– Uram, Gyulaffy László uram, tiszteltet téged az én jó uram
Zrinyi Miklós, nyargalj a királyhoz s mondd meg neki tennenmagad,
sok a török Szigetvárnál, védje meg a király ne az én uramat, hanem
az ország határát, jöjjön segitségül.</p>
<p>Meghallgatja a szót jó Gyulaffy László, az utolsó szónál már
lovára pattan s a Gönczöl szekerének rudja még alá se fordul, sötét
éjjel már ott terem Győr várának kapujánál, beszélni valója van
magyarok királyával.</p>
<p>Hajh de a magyarok királya alszik. Későn ébred, sokáig öltözik,
német papnak hosszu miséjét sokáig hallgatja, sokáig eszik-iszik,
dél is elmul, déleste is elmul, mire a lovagot eléje eresztik.</p>
<p>– Uram, király uram, sok a török Szigetvárnál, nagy a te
sereged, nagy a te hatalmad, adj minekünk segitséget, védelmezd meg
magyarok országát, magyarok nemzetét, ne henyéljen itt hiába
magyarok hadserege</p>
<p>Vaknak beszélt, siketnek beszélt, németnek beszélt, királynak
beszélt; – hogy hallgatták volna meg a magyar szót?</p>
<p>De hogy a sereg hiába ne henyéljen: a király másnap egy nagy
csapattal mégis elment a Csilizközbe vadkacsára vadászni. Ott
maradt egy hétig. Az alatt Szolimán török császár törte Szigetvár
falait s ontotta a magyar vért.</p>
<p>Gyulaffy László kemény szóra fakadt.</p>
<p>– Kutyám szolgáljon ilyen királyt. <span class=
"pagenum"><a name="Page_237" id="Page_237">-237-</a></span></p>
<p>Igaza volt.</p>
<p>Ő volt Csobáncz és Tihany várak kapitánya. Ő segitett
visszavivni Hegyesd várát. Ő vert szét csak ebben az 1566-ik
esztendőben is Győrnél egy török sereget s kétszáz vitéz lovasával
ugy gázolta szét a török tábort, mint a párducz a sakálok seregét.
Mikor három év előtt a királyt koronázták, olyan huszonöt lovaggal
ment a koronázásra, hogy idegen nemzetek szeme rajta veszett.
Aranyban, ezüstben, ékes kőben ragyogtak még lovai is. Megbámulta
maga a király is s fejedelmi asszonyok szemei csak ugy csillogtak,
ha rá tekintettek.</p>
<p>S most a király szóba se áll vele. Kérését föl se veszi, hanem e
helyett vadászni megy éren, lápon, bozóton, nádason vadkacsára.</p>
<p>Pedig Szigetvárát kellene fölmenteni, Zrinyi Miklóst
megvédelmezni, a törököt visszaverni, magyar hazánkat
megoltalmazni. Akkora sereg henyél a király parancsára, hogy annál
Szolimán zultán serege se nem nagyobb, se nem erősebb.</p>
<p>Hiába. Az ő szavára nem hajt a király. Fülét csak idegen rossz
tanács előtt nyitja ki.</p>
<p>Eb lesz hive az ilyen királynak.</p>
<p>Fölkerekedik s a mily gyorsan mehet a ló: visszaszáguld Csobáncz
várába.</p>
<p>Csobánczi és tihanyi hadnagyainak megparancsolja, hogy kétszáz
válogatott lovast fölszereljenek. Sárkány legyen minden ló, deli
vitéz minden lovag.</p>
<p>Csatlósait, kengyelfutóit elküldi rokonokhoz, atyafiakhoz,
szomszédokhoz, bajtársakhoz. Ez és ez napon, <span class=
"pagenum"><a name="Page_238" id="Page_238">-238-</a></span> Szent
Mihály napja után való vasárnapon ott legyenek Csobáncz várában.
Emberséggel, becsülettel várja őket látja őket Gyulaffy László.</p>
<p>Eljöttek sokan, eljöttek mind. Tudták, hogy Szigetvár felől jön
a veszedelem. Tudták, hogy Gyulaffy László a királynál járt. Nagy
dolog az, a miért ő az urakat hivatja.</p>
<p>Ott volt két édes testvérje: Mihály ur és János ur.</p>
<p>Ott voltak a szomszéd Szigliget várából a Lengyeltóthi Lengyel
urak: András és István urak.</p>
<p>Ott volt Veszprém vármegye főispánja Devecseri Csóron András. S
ott volt sógora is Nagy-Vásonykő várából vásonykői Horváth
Ferencz.</p>
<p>Három Batthyányi jött el. Vasból és Zalából. Mihály, Kristóf és
Boldizsár urak. Megjöttek Tátika és Rezi váraibol a gersei Pethők
is, László és Ferencz.</p>
<p>Ott voltak még bakonaki Török Gábor, szarvaskendi Sibrik László,
Hegyesd ura Sárkány János s a Csebi Pogányok közül is ketten,
Boldizsár és János urak.</p>
<p>Eljött az öreg felső-lindvai, rima-szécsi és szécsi-szigeti
Széchy György is s még fiát is elhozta, az ifju Tamás urat.</p>
<p>Megjött az országbiró is, alsó-lindvai Bánffy István, sőt még a
főlovászmester is, alsó-lindvai Bánffy László.</p>
<p>Jöttek többen is. Mind rokonok és jóbarátok. Ott voltak a
csobánczi és tihanyi hadnagyok és a várbeli és urodalombeli
tiszttartók is. Megtelt velük a nagy lovagterem.</p>
<p>Gyulaffy László elmondta nekik: mit látott, mit hallott, mit
tapasztalt a győri táborban a királynál. <span class=
"pagenum"><a name="Page_239" id="Page_239">-239-</a></span> Nem a
mi országunkat, nem a mi nemzetünket védi a magyar király. El kell
pusztulni Szigetvárnak, hiába kell kihullani a magyar vérnek.</p>
<p>– Urak, barátim, vér szerint való atyámfiai és rokonaim, torra
hivtalak benneteket ide, nem lakomára. Szigetvárnak torát üljük s
engem se láttok többé. Megyek napkeletre, János Zsigmond király
udvarába, árva bús fajunknak ott még menedéke lehet.</p>
<p>Nosza lőn nagy riadás e szóra az urak között. Első
szempillantásra mind elnémult, a második szempillantásban mind
szóra kelt.</p>
<p>– Jó lesz az! De bizony nem jó lesz az! Ha mind elmegy, ki marad
itthon? Hiszen Sziget még el se esett, Zrinyi maga is elveri a
törököt. Mégis csak kell bízni a királyban. Király – – nem király,
még se lehet bízni a németben.</p>
<p>Az ifju Széchy Tamás hamarosan tűzbe jött.</p>
<p>– Én is veled megyek bátyám!</p>
<p>Bánffy az országbiró vállára üt a fiának.</p>
<p>– Hát a kénköves pokol fenekére nem mennél le egy kissé szép
öcsém?</p>
<p>Jó Gyulaffy Mihály kereken megmondta a maga véleményét.</p>
<p>– Két dühös kutya mar bennünket, szeliditsük legalább az
egyiket. Én már a némettel tartok, a mig a természetem kibirja. De
te Laczkó bátyám, tedd: a mit szived parancsol.</p>
<p>Szegény jó Mihály ur, ő se sokáig tartott a némettel. Pár év
mulva őt is csakugy elárulta a német, mint <span class=
"pagenum"><a name="Page_240" id="Page_240">-240-</a></span> Zrinyi
Miklóst s a szengyörgyi csatában őt is csakugy levágta a török,
mint Zrinyi Miklóst.</p>
<p>Bánffy László a főlovászmester találta el a szót.</p>
<p>– Akár torra, akár lakomára jöttünk: nem tanácskozásra, hanem
mulatságra jöttünk. Azt cselekedjük, a miért ide jöttünk.</p>
<p>A vendéglátó gazda szive szerint beszélt.</p>
<p>– Igy akarom én is atyámfiai. Ne jöjjetek ti én velem
napkeletre, én majd ott viaskodom, ti meg itt viaskodjatok e mi
országunkért. Fogjátok meg azt a kupát, együtt való utolsó napunkat
töltsük együtt jó szivvel, vidámsággal.</p>
<p>A szolgáló emberek az urak közé keveredtek s nyujtották szó
nélkül a tele kupákat. Tüzes badacsonyi bor gyöngyözött a
kupákban.</p>
<p>Tor volt, de lakoma lett belőle. Éjjel, nappal együtt ültek az
urak a kecskelábu nagy asztalnál. Hárfás ember is volt;
verte-dalolta bús dalait. Az urak pedig nagy felbuzdulással szidták
a törököt is, a németet is s egyáltalán nem tudtak abban
megállapodni, melyiket szidják mérgesebben, hangosabban.</p>
<p>Közben-közben mindenki kisérletet tett arra, hogy rábirja a
vendéglátó urat, halassza el bujdosását jobb időkre.</p>
<p>Egyszer aztán abban hagyták ezt a kisérletet.</p>
<p>A lakoma harmadik vagy negyedik napján izenet jött a berzenczei
várkapitánytól.</p>
<p>Szigetvár elesett, Zrinyi Miklós meghalt, fejét Sztambulba vitte
a pogány. Összedőlt az ország kapuja, vére <span class=
"pagenum"><a name="Page_241" id="Page_241">-241-</a></span> omlott
annak, a ki azt őrizte. A szigetvári hősök hada utolsó emberig
elveszett. Jaj Magyarországnak!</p>
<p>Mind felugráltak az urak az asztal mellől, mikor a hirmondó
azzal a szóval lépett be: Szigetvár estéről hozok üzenetet. S a
mikor elmondta az üzenetet, megint leültek az asztal mellé némán,
szó nélkül. Mindenki ráhajolt boros kupájára. De nem azért, hogy
felhajtsa azt, hanem azért, hogy keserü könnyét hullassa bele.</p>
<p>Most már torozhattok urak. Hiszen Győrben víg lakoma folyik a
magyar király udvaránál. Megint gyöngébb, megint betegebb lett a
magyar nemzet. Ledőlt legerősebb vára, elhunyt egyik dicső hős
vezére, elveszett ujra három vármegyéje.</p>
<p>Reggelre nem volt vendége Gyulaffy Lászlónak. Ő maga se látta
többé Csobáncz várát. Közel ötszáz év óta birták elődei, de ő ott
hagyta várát, kincsét, urodalmait, hű jobbágyait, ősei fészkét,
szülőföldét s elment örökre.</p>
<p>»Eb lesz hive a hűtlen királynak.«</p>
<p>Hajnalban lovára ült. Kétszáz kemény pánczélos vitéze alatt az
Eger patak partján már toporzékolt a ló. Mikor leért a várhegy
lábához, Gyula-Keszi faluvégén ott várta ezernyi ezer ember.
Urodalmának jobbágyai. Férfiak és nők, aggok és gyermekek. Még a
sánták, bénák is oda hurczoltatták magukat; vakok, nyomorékok ott
várták a gyöpön. Napokat, éjszakákat töltöttek ott, hogy jó urukat
még egyszer láthassák.</p>
<p>Láthatták – utoljára. Papjai, remetéi, szerzetesei járultak
hozzá először. A szent keresztet és istennek áldását nyujtották
feléje. A keresztet megcsókolta, az <span class="pagenum"><a name=
"Page_242" id="Page_242">-242-</a></span> áldást meghallgatta.
Szólni nem tudott. Hozzá rohantak népei, csókolták kezét, ruháját,
lovát, sarkantyuját. Siratták elbujdosó jó urukat.</p>
<p>Oda ért vitézeihez. Szemeiből pergett a köny. Oda szólt
tárogatósaihoz:</p>
<p>– A győri riadót fiaim!</p>
<p>De hiába harsogott a győri riadó. Annak a hangjánál néhány hónap
előtt a török ellenséget tiporták szét vitézei, de annak a
hangjánál most minden vitéze zokogásba tört ki.</p>
<p>Pokolba, halálba, kárhozatba mentek vele hű bajtársai. De mégis
olyan nehéz a szülőföldet örökre elhagyni.</p>
<p>Diszelnél megállt a sereg.</p>
<p>Jó Gyulaffy László ur onnan még egyszer visszanézett. Még
egyszer megnézte Csobánczot és a Balatont.</p>
<p>A hagyomány megmutatja azt a dombot, a honnan még egyszer
visszanézett s a honnan visszaküldte utolsó sóhaját.</p>
<p>»Sok halu Balaton, Jó boru Badacsony, Isten hozzád Csobáncz –
Engem többé nem látsz.«</p>
<p>Igy beszélik az öregek, ez volt itt utolsó szava. Ugy is
mondják, hogy ezt az utolsó lakoma alatt mondta fönt a várban.
Lehet, hogy ott mondta. Bor közben megbocsátjuk e gyönge szavakat.
Ut közben, az utolsó istenhozzád bánatában bizonyára keményebb
szavak is zugtak le a hős ajkairól.</p>
<p>Nagy-Vázsonykő felé Veszprémen át Bakonynak ment. Komárom alatt
ment át a Dunán s egy hónap mulva <span class="pagenum"><a name=
"Page_243" id="Page_243">-243-</a></span> mind a kétszáz vitézével
ott volt Kolosvárott II. János magyar királynál.</p>
<p>– Te vagy az én uram királyom Fölséges ur!</p>
<p>A nemzet történetéhez tartozik a nagy hős további élete. Én csak
adomáit mesélem el.</p>
<p>Ötven esztendő mulva pör támadt Csobáncz várának urai közt.
Beleavatkozott a pörbe a fiskus is. Az volt a kérdés, hogy Gyulaffy
László ur elvitte-e osztályrészét a csobánczi urodalomból?
Kifizették-e őt testvérei? Ha ki nem fizették: a fiskus foglalja el
az ő részét, mint pártütőét.</p>
<p>Jó Gyulaffy László csontjai már akkor régen porladtak a
szilágycsehi sirbolt üregében. A pör folyamán száz tanut hallgattak
ki. Olyan tanukat is kerestek, a ki látta, a ki ott volt, mikor
Gyulaffy László kétszáz vitézével örökre elhagyta Csobánczot.</p>
<p>Akadt néhány ilyen is.</p>
<p>Mikor a tanukat kihallgatták, Bocskay fejedelem háborúja már
bevégződött, Bethlen fejedelem háboruja még el nem kezdődött. Német
volt tehát az ur tul a Dunán s kevés becsülete a magyarnak.</p>
<p>Öreg, nyolczvan éves jobbágyot faggatott a fiskus, a ki a
világot összeharácsolta volna a németnek.</p>
<p>– Ismerted-e a pártütő Gyulaffy Lászlót?</p>
<p>– Ismertem uram. Jó uram volt. Jó ember volt!</p>
<p>– Tudod-e, hogy pártot ütött fölséges királyunk ellen?</p>
<p>– Jó uram volt!</p>
<p>– Tudod-e, hogy gyilkolt, rabolt, pusztitott, pogánynyal
czimboráskodott? <span class="pagenum"><a name="Page_244" id=
"Page_244">-244-</a></span></p>
<p>– Jó uram volt! Jó ember volt!</p>
<p>– Tudod-e, hogy jobbágyait nyuzta, kinozta, fosztogatta?</p>
<p>– Jó ember volt!</p>
<p>A fiskus oda szól a törvényes bizonysághoz.</p>
<p>– Süket ez a vén ember vagy bolond?</p>
<p>De az öreg jobbágy felelt meg a szóra.</p>
<p>– Nem vagyok én uram se süket, se bolond.</p>
<p>– Hát mért tartod te jó embernek azt a Gyulaffy Lászlót?</p>
<p>– Azért uram, mert az ellenségben nem tett különbséget. A
németet is csak ugy vágta, mint a törököt, tatárt.</p>
<p>Ez a fiskus se volt tovább kiváncsi az öreg jobbágy
tanuságára.</p>
<p>Szilágyi Sándorral mind elmesélgettük ezeket a hagyományokat.
Figyelt rájuk Nagy Miklós is. Hiszen Gyulaffy László maradékai
kétszáz éven át vezető nagy férfiak voltak Erdély történetében. Az
ily férfiakra pedig még Nagy Miklós is büszke.</p>
<hr class="chap" />
<div class="chapter"></div>
<p><span class="pagenum"><a name="Page_245" id=
"Page_245">-245-</a></span></p>
<h2>A GYULAFFY-LÁNYOK VIRÁGOS KERTJE.</h2>
<p class="summary">(Csobánczvár ostroma. – Megvédik a labancz
ellen. – Elmult már minden, de a virág most is nyílik.)</p>
<p>Nagy Miklósnak mást is mutattam.</p>
<p>Megmutattam a Gyulaffy-lányok virágos kertjét. A hol a vár romba
dőlte óta százhatvan esztendő mulva is még az a szegfü virágzott,
melynek illatát egykor a szép Gyulaffy Rózsa élvezte.</p>
<p>Isten csodája ez!</p>
<p>Dicsőséges emlékű fejedelmünk Rákóczy Ferencz idejében valami
Krájcz nevü csavargó osztrák tábornok nagy erővel megtámadta
Csobáncz várát. Harmincz férfi és harmincz asszony védte a várat.
Meg is védte igazán. Elesett a tábornok, elesett ötven tisztje és
háromszázötven közvitéze. Az ostromló sereg azután hanyatt-homlok
elfutott. Ilyen harczot keveset látott a világ. Történt ez az eset
az 1707-ik esztendőben Mátyás napja után való harmadik napon,
február hónapnak 26-ik napján. <span class="pagenum"><a name=
"Page_246" id="Page_246">-246-</a></span></p>
<p>Csak a dalnok hiányzik, a kinek lantja a nemzet számára kiemelje
ezt az esetet a feledésnek sötét mélységéből.</p>
<p>No hiszen dühös lett ezért a német. Boszuval fogadta, hogy
visszatér és kő kövön nem marad a várból.</p>
<p>Ugy is lett.</p>
<p>A mig dicső fejedelmünk itthon volt: addig hozzá nem férhetett.
De a mikor balszerencse, árulás és dögvész seregeit megbontotta s
neki el kellett bujdosnia: eljött a német az eset után hét esztendő
mulva. Békesség volt az országban, kifáradt a nemzet, nem volt
többé magyar sereg, kénye-kedve szerint pusztíthatott az
idegen.</p>
<p>Tüzet vetett a vár tetejére. Leégette a palotát, a tornyot, a
várőrség tanyáit. Azután aknákat furt a falak alá; az aknákat
megtöltötte puskaporral s levegőbe robbantotta az egész várat. A
kapu elejét csákánynyal és feszitővasakkal felturatta, a föl a
várba vezető utat négy helyen keresztülárkoltatta, a vár déli és
napkeleti oldalán viruló erdőt felgyujtotta. Kegyetlenül
elpusztitott mindent. Még a kápolna sirboltjában nyugvó
holttesteknek se kegyelmezett. Kiszórta, tűzbe hányta azokat is s a
hamvakat le az Eger patak völgyébe szélnek eresztette.</p>
<p>A várkaputól balra volt a Gyulaffy-lányok virágos kertje.
Bársony kezek, gyöngéd szivek ültették s ápolták virágait. Durva
osztrák katona ezt a kertet is eltaposta.</p>
<p>Kihalt a Gyulaffy-család, többé föl nem támad. Porait szél
hordja, eke szántja, sirbolt őrzi; erdő, berek, pázsit <span class=
"pagenum"><a name="Page_247" id="Page_247">-247-</a></span>
boritja. Emléke a történet mohos lapjain, a költő lantján s a
hazafi szivekben.</p>
<p>Ledőlt ősi vára. Falának kövei szanaszét a hegy ormán s a völgy
fenekén. Bakony felől, Dobos erdő magasáról oda-oda nyargal az őszi
szél és süvöltő hangon kérdezi: hol van Csobáncz vára? Hol van
büszke tornya? Hol van szélforgója? Hol van csikorgója? Hol vannak
lakói? Hol van most a várnagy torzonborz bajuszával, gerezdes
buzogányával? Kérdezi, kérdezi, de nem felel senki az őszi szélnek.
Csak néhány darab falrom, bástyapad, egykori ajtónak, ablaknak
szakadékos nyilása felelhetne, de csak zúgás, mormogás minden
felelete.</p>
<p>Gyulaffy-lányok, Gyulaffy-menyecskék piros arcza, hollófürtje,
égő szeme, selyemkeze, szerető szive, hova lettek? István ur
felesége, a sudár Rozgonyi Dóra, a kinek Hollós Mátyás király
csókolgatta kezét? László ur felesége, a büszke Forgách Margit, a
ki testvérjét, a nagyváradi püspököt is magával vitte pártütőnek?
És a szőke Széchy Katalin, a ki itt töltötte mézes heteit, mielőtt
ifju férjével elment volna apósához Erdélyországba? Hát a lányok? A
szép Gyulaffy Sára, a kiért két gersei Pethő gyerek majd megölte
egymást s utóbb se lett egyiké se? Hát Fruzsinka, a kit Homonnai
Drugeth Gábor vitt el lengyel szélre, a ki többé soha se látta
Csobánczot, de meghagyta mindenkinek, hogy holttestét oda vigyék
vissza? »Miért vigyünk oda aranyos lelkem?« »Mert én még látni
akarom s ha oda visztek, halottan is látom.« <span class=
"pagenum"><a name="Page_248" id="Page_248">-248-</a></span></p>
<p>Hát Gyulaffy Róza, a kinek szive meghasadt, mert jegyesét
holtnak hitte? Hangzik-e még a hegy az ő jajszavától? Pereg-e még
forró könyje, a mikor a vár ablakából el-messze néz a völgyeken s
nem látja mátkáját?</p>
<p>Elmulássá lett életük, porrá harmattestük, dallá, feledéssé
emlékezetük. Csak Kisfaludy lantján szól még róluk a hang, gyöngén
és édesen, mint az őszi bogár hangja.</p>
<p>De virágos kertjük megmaradt.</p>
<p>Ott van most is régi helyén. Lőpor robbanása, csákány kemény
ütése, vad német katona durva lábanyoma, kétszáz esztendőnek
enyészete le nem törte a Gyulaffy-lányok virágait.</p>
<p>Zsálya, levendula, piros szegfü, fehér szegfü, pünkösdi rózsa
most is ott nől az avarban. Ott nyilik szirma, ott árad illata, ott
ragyog kedves alakja. Nem ülteti senki; nem öntözi, nem ápolja
senki, mégis él, mégis mosolyog. Oda megy hozzá látogatóba az erdei
vadvirág s ott is marad nála. Kosbor, fülfü, balatoni jáczint,
törpe vadrózsa, kakukfü, szömörcze, szarkaláb, árva lányhaj: ezek a
látogatók. Megférnek egymás mellett. Nem irigykednek egymásra,
szinük-illatuk összeölelkezik. Talán a multból, talán az
enyészetből eljönnek éjszakánként, tavaszonként a Gyulaffy-lányok s
láthatatlan kezükkel most is ápolják azt a virágot, melyből egykor
csokrot kötöttek szerelmes szivük fölé s délczeg mátkájuk
süvegére.</p>
<hr class="chap" />
<div class="chapter"></div>
<p><span class="pagenum"><a name="Page_249" id=
"Page_249">-249-</a></span></p>
<h2>A PARASZT ESZE.</h2>
<p class="summary">(Farkas József kire adja szavazatát? – A divatos
alkotmány. – A pártok és az elvek.)</p>
<p>Nagy Miklóssal és Szilágyi Sándorral megnéztük a virágokat s
aztán a meredek várkerti uton ballagtunk visszafelé. A hol a
szőllők már elkezdődnek, mi is találkoztunk egy gyulakeszi gazda
emberrel.</p>
<p>Nagy Miklósnak volt ez nagy gyönyöröségére.</p>
<p>Az ember neve Farkas József volt. Mikor közel értünk hozzá,
megállt s jól megnézett bennünket. Azután kalapját megemelve
tisztességgel köszönt.</p>
<p>– Honnan jönnek az urak?</p>
<p>– A várból. Azt néztük meg.</p>
<p>– Ha meg nem bántanám szómmal, hova valók az urak?</p>
<p>Nagy Miklós felelt.</p>
<p>– Erdélyországiak.</p>
<p>– No az isten áldja meg az urakat, hogy ezt a mi országunkat is
meglátogatták.</p>
<p>Nagy Miklós szólt ujra. <span class="pagenum"><a name="Page_250"
id="Page_250">-250-</a></span></p>
<p>– Ismeri-e Erdélyországot?</p>
<p>– Jártam is benne. Honvédkoromban 1848-ben voltam
Nagyváradon.</p>
<p>Nagy Miklós szeme csillogott az örömtől. Hozzám fordult.</p>
<p>– Lásd, ez a jó ember még ismeri a régi erdélyi geografiát.</p>
<p>Épen követválasztás volt. A tapolczai kerületben is két párt
állott egymással szemben. Én Farkas József uram politikai nézetét
akartam ismerni.</p>
<p>– Hány jelöltjük van?</p>
<p>– Kettő. Az egyik jobboldali: Kerkapoly Károly. A másik
baloldali: Hegedüs Sándor.</p>
<p>– Hát kelmed micsoda párti?</p>
<p>– Én baloldali vagyok.</p>
<p>– Ekképen hát Hegedüsre szavaz.</p>
<p>– Nem én. Meghallgattam mindakettőt. Hegedüs urnak jó szava van,
nagyon kedvemre beszélt. De ő olyan inczi-finczi fiatal ember, a
másik pedig, az a Kerkapoly már idősebb ember, miniszter is volt,
sokat forgolódott az ország dolgaiban, hát az bizonyosan jobban
tudja, jobban érti az ország dolgát. Én csak arra szavazok.</p>
<p>Elbámultunk ezen az észjáráson. Bölcsesség-e, bolondság-e ez az
észjárás: vitatkozzatok fölötte. Bizonyos, hogy uj, érdekes s
megfontolásra méltó.</p>
<p>Nagy Miklós szépirodalmi szerkesztő, Szilágyi Sándor
történetiró: tehát egyik se törődik sokat a politikával De azért
ezentul Farkas uram politikai bölcsessége fölött elmélkedtünk egy
darabig. <span class="pagenum"><a name="Page_251" id=
"Page_251">-251-</a></span></p>
<p>Ki választ a divatos gyakorlat szerint? A tömeg.</p>
<p>Mi dolgozik a tömeg lelkében, midőn választásra érlelődik az a
lélek?</p>
<p>Vagy jelszó vagy szenvedély. De a jelszót is, a szenvedélyt is
elvnek mondják.</p>
<p>Minden kornak és minden tömegnek két elve van, valamint két
szarva az ökörnek s két füle a nyulnak. A hány elv: annyi párt.</p>
<p>A tömeg tehát nem egyén szerint választ, hanem párt szerint.
Vagy jobboldalit választ vagy baloldalit. Vagy kormánypártit vagy
ellenzékit. Igy tanitják, erre izgatják, igy vezetik.</p>
<p>De hát okosság ez?</p>
<p>A gyulakeszi paraszt azt mondja: nem okosság. Ő is párthoz
tartozik ugyan, erős is a meggyőződése, de már a mikor törvényhozót
kell választani, nem arra néz, hogy egyik-másik jelölt milyen
párti, hanem arra néz, hogy ő kit tart alkalmas embernek, melyiket
tartja alkalmasabbnak, képesebbnek. A melyik az ő paraszt esze
szerint jobban megfelel az ország dolgának: ő arra szavaz.</p>
<p>Furcsa ez a paraszt ész.</p>
<p>Volt harmincz év előtt egy képviselő: Kuhinka István. Többször
választották meg, mindig ellenjelölt nélkül. Egyik választásnál
megint csak maga volt a jelölt. Paraszt-küldöttség megy hozzá. A
szónok azt mondja neki:</p>
<p>– Nagyságos uram, megint választunk, de nagyságos uram, megint
csak maga a jelölt egyedül. Tessék nekünk megmondani, hogyan
választhassunk mi egyből? <span class="pagenum"><a name="Page_252"
id="Page_252">-252-</a></span></p>
<p>Egyből bizony nem lehet választani. Legalább két ember kell
ahhoz, hogy választani lehessen.</p>
<p>Erre valók a pártok.</p>
<p>De a gyulakeszi paraszt sejti, hogy a törvényt nem a pártok,
hanem egyes emberek alkotják s az országot se a pártok, hanem egyes
emberek kormányozzák. Azt meg már nemcsak sejti, hanem igen jól
tudja is, hogy a derék ember akármilyen párti, jobb törvényt hoz és
jobban kormányoz, mint a nem derék ember, legyen ez bár akármilyen
párti.</p>
<p>De hát hogy készülnek a pártok?</p>
<p>Erre a kérdésre a paraszt nem tud, az államférfi pedig nem akar
megfelelni.</p>
<p>Nagy korszak nagy pártokat, hitvány korszak hitvány pártokat
szül. Beszéljünk a hitvány korszakokról. A legtöbb nemzedék csak
ilyeneket ismer. Nagy korszakot kevés nemzedék tud alkotni.</p>
<p>Akad erős akaratu ember. Nagy dicsvágya vagy önző czélja van.
Pénzt, asszonyt vagy boszut akar.</p>
<p>Párt nélkül czélját nem érheti. A királynak mindig van pártja,
oda akadály nélkül csatlakozhatik. Csatlakozik is a legtöbb.</p>
<p>Néha azonban ez a párt neki nem alkalmas. Minden hely betöltve,
minden asszony lefoglalva, minden pénz ostrom alatt.</p>
<p>De pártjának mégis kell lenni. A ki emelje, a ki dicsérje, a ki
tőle várjon, tőle reméljen.</p>
<p>Kikeres tehát magának egy elvet. Van a lexikonokban elég. Jó
vagy rossz az az elv: nem kérdés. Okos <span class=
"pagenum"><a name="Page_253" id="Page_253">-253-</a></span> ember
nem válogat. A tömeg se válogat. A rablás is dicső elv, ha alkalmas
pártja van. A királyok elve rendszerint rablás és gyilkolás, csak
hamis néven hirdetik. A királyok azért mégis dicsők és szentek,
fölségesek és kegyelmesek, mert pártjuk így hirdeti.</p>
<p>Egy elv: akármilyen. Egy zászló: üde szinek s rajta az elv.
Férfiak, kik összeszövetkeznek. Hirlap, mely hazudik és harsog.
Készen a politikai párt.</p>
<p>Az elvre nemcsak azért van szükség. Hanem azért is, hogy legyen
mit áruba bocsátani. Egy átvezetett pártért, egy elárult elvért
sokat adnak a vezéreknek. Gyakran dicsőség is az árulás. A történet
ráfogja az elvnek árusára, hogy bölcs ember, mert öntudatosan
fölismerte a viszonyok változását, az ország életbevágó
szükségeit.</p>
<p>S mindig ez az eset, ha a vezért egész tábora követi az
árulásban. Akkor a vezér is bölcs és dicső s a pártja is az. Akkor
az lesz az áruló, a ki hiven, becsülettel, de elszigetelten
megmarad elve és meggyőződése mellett.</p>
<p>Ilyen a hitvány korszak alkotmánya.</p>
<p>Él-e még kend Farkas József?</p>
<p>Ha meghalt kend: azt is jól tette kend. A kend két jelöltje
ugyan egyaránt derék ember volt, noha mind a kettő miniszter volt,
de azért kendnek mégis igaza volt, a mikor nem a pártot nézte,
hanem az embert. Ha sokáig élt volna kend, de sok gazembert látott
volna kend a hű pártember dicsőségének hamis leple alatt!</p>
<p>De azért ne adja kend át fejét a busulásnak. Kend okos ember s
azért meg kell nyugodnia a világ rendjében. <span class=
"pagenum"><a name="Page_254" id="Page_254">-254-</a></span></p>
<p>Igy beszélgettünk hármacskán. Abban mégis egyetértettünk, hogy a
hitvány korszaknak is ép annyi nagy és jó embere van, mint a nagy
korszaknak, csakhogy abban a nagy és jó emberek alusznak vagy félre
huzódnak.</p>
<p>Oda értünk a nyitott pincze elé. Még nem láttuk, ki van a
pinczében, de Gyulai Pál ur hangját már meghallotuk. Az ő hangja az
emberek feje tetején járt. Jó kedve volt.</p>
<p>Betértünk. Mi is megittuk a vendéglátó gazda pár pohár borát s
azután ünnepélyesen elbucsuztunk tőle. Meghivtuk, hogy ha valamikor
utja isten segitségével Budapestre vezeti: ő is meglátogasson
minket.</p>
<p>Nap nyugta után értünk badacsonyi tanyánkra.</p>
<hr class="chap" />
<div class="chapter"></div>
<p><span class="pagenum"><a name="Page_255" id=
"Page_255">-255-</a></span></p>
<h2>A JÓ ÖREG KORCSMÁROS.</h2>
<p class="summary">(Mojzer uram. – A czinkotai iczcze és a pöcsétes
üveg. – Mégis bunda a bunda. – Sümeghre értünk. – Egy koszos
malacz.)</p>
<p>A következő napon Sümeghre kellett átrándulnunk. Korán ettünk
villás reggelit. Tapolczán kellet ebédelnünk Mojzer uramnál.</p>
<p>Esős, szeles, hüvös idő támadt, pedig julius tizedike körül volt
az évszak. Vártunk-vártunk, vagy a szél álljon meg, vagy az eső. De
én sürgettem az indulást, A Bakony egyik sik erdején a Sarvalyi
erdőn kellett átmennünk s a Bakony esőben is, szélben is nagyon
szép.</p>
<p>Mojzer uram volt a tapolczai vendéglős.</p>
<p>Mojzer uram János püspök vendéglőse volt. Én már ismertem
korábbi időkből. Velünk jött Szentirmay barátom is. Most már ő
vezetett bennünket. Sümeghen is ő volt vendéglátó gazdánk.</p>
<p>Mojzer uram derék termetü férfiu volt. Nem tudom él-e még?
Hatalmas bajuszát mosolygó jó kedvvel <span class=
"pagenum"><a name="Page_256" id="Page_256">-256-</a></span>
pödörintette meg, a mint bennünket Szentirmay társaságában
meglátott. Alkalma nyilt vendégszeretetét megbizonyítani. Ennek
örült, de igazán.</p>
<p>Nem a haszonért örült. Mi ő neki a haszon? Kedves vendégén
sohase volt ő neki pénzbeli haszna. Mindig jobbat adott, mint a
milyent kértek. Mindig többet adott, mint a mennyit vártak. Bort
pedig olyat adott, a minőnek ára sincs. Olyan bort pénzért mérni
nem szokás. Egyik-másik évben Szentgyörgy hegyének déli oldala
termette azt a bort. Tűz, láng, erő, zamat és édesség az a bor. Ha
üvegét kinyitotta: virágos kertbe jutott az ember, akkora illat
terjedt szét a levegőben.</p>
<p>Ilyenkor üvegje is más volt, nem a mostani. Olyan alaku üveg,
mint az álló szekrény. Négyszögletes, öblös és rövid nyaku.
Czinkotai iczczének hivták hajdanán. De nem iczcze volt az.
Belefért három liter is.</p>
<p>Volt neki kedves vendégje és igen kedves vendégje. Kedves
vendégjének henger alakú pintes üvegben, igen kedves vendégjének
négyszögletes czinkotai iczczében adta a bort. Csak az ismeretlen
vendégnek vagy a kire kedvetlenül nézett: csak annak adott hiteles
mértékkel.</p>
<p>Utálta a hiteles mértékü üveget. De nem azért, hogy megcsaljon
valakit a mértékkel.</p>
<p>– Mind bolond ember az, a ki kevesebb bort ad, mint a mennyit
kérnek. Hiszen a kocsmárosnak az a dolga, hogy minél több bort
adhasson el. A bornak pedig az a természete, hogy minél jobb
mértékkel mérik: annál jobban iszszák, annál több fogy el
belőle.</p>
<p>Ez volt élete bölcsessége. <span class="pagenum"><a name=
"Page_257" id="Page_257">-257-</a></span></p>
<p>– Hát egy kis víz nem jön a borba Mojzer uram?</p>
<p>– Jön az, de csak okkal-móddal. Az első üveg bort mindenki
tisztán kapja. Mikor az első üveg bor elfogyott: akkor már látom,
hogy az én emberem mennyit akar inni és miként birja a bort. Ha jól
birja: a többi bort is tisztán kapja. Ha nem birja és mégis mérték
nélkül akar inni: akkor vizzel kapja. Mert a részeg embert utálom,
kocsmámban meg nem szenvedem.</p>
<p>Szentirmay barátom szeretett borozgatni, de ő az erős badacsonyi
bort mindig vizzel itta. Mojzer uram is szeretett borozgatni, de ő
a legerőssebb bort is tisztán itta. Ugy rémlik előttem, mintha
honvédpajtások lettek volna együtt. Ha összekerültek: egész nap
egész éjjel el tudtak együtt borozgatni s beszélgetni, meg nem
ártott a bor egyiknek se.</p>
<p>De azért ilyenkor Mojzer uram mindig csóválta a fejét. Sehogyse
ment a fejébe, hogyan lehet jó bort vizzel inni. Hiszen igaz, a
vizet is az isten teremtette, de csak az oktalan állatok számára.
Az isten az embert a maga képére és hasonlatosságára alkotta meg,
tehát vizet csak nem szánt neki innia.</p>
<p>Szentirmay barátom azután egyszer csak megbetegedett s idő előtt
meghalt. Húsz év előtt történt.</p>
<p>Halála hirére úgy sírt Mojzer uram, az az erős ember, mint a
záporeső.</p>
<p>– Mindig mondtam én azt: szegény jó uraságomnak nem lesz jó
vége. Hányszor intettem, ne igya a bort vizzel. Nem szabad a
természeten erőszakot tenni. <span class="pagenum"><a name=
"Page_258" id="Page_258">-258-</a></span></p>
<p>Ezen tul még erősebben meg volt győződve arról, hogy a borra
nézve egyedül való igazság csak az ő bölcsességében van.</p>
<p>Hajdanában minden kocsmáros olyan üvegben mérte a bort, a
milyenben akarta. Sok vendég maga vitt kulacsot a kocsmába s azt
töltette tele, abból ivott s a szerint fizetett. Kulacsának
mértékét ismerte már a vendég is, a kocsmáros is s az egész
környék. Minden vidéken volt egy hires csutorás, a ki száz számra
tudott egyenlő mértékü kulacsot furni. Nagy mesterség ez. Ma már
senki se ért hozzá. Ma már nem hársfából készitenek kupát,
csutorát, kulacsot, hanem hitvány üvegből vagy bádogból holmi
edényt, a melynek neve sincs.</p>
<p>A csikóbőrből ma már csak csizmaszárat készitenek s a csikóbőr
többé nem ékessége és simasága a csutorának. Jó Csokonai Vitéz
Mihály uram, költő uram, kelmed se lehetne ma már szerelmes a
csikóbőrös kulacsba, mivelhogy ilyet csak gyüjteményben látna s ott
is csak molyetten, szőrekopottan,</p>
<p>Jött a német, urrá lett az országban s megparancsolta, milyen
üvegje legyen a kocsmárosnak. Kicsiny öblü, hosszu nyaku, meszelyes
és iczczés. Oldalán pöcsétnyomó alaku kétfejü sas. Zsandár
hajszolta a kocsmárost, hogy ilyen üvegje legyen, másféle ne
legyen. Azt azonban a német is megengedte, hogy magánvendégjének a
kocsmáros is olyan üvegben adjon bort, a milyenben neki tetszik.
Szinte csodáltuk, honnan veszi a német az ehhez való észt és
szelidséget. <span class="pagenum"><a name="Page_259" id=
"Page_259">-259-</a></span></p>
<p>Mojzer uram fölhasználta ezt a szabadságot. Ő ugyan minden
valamire való vendégjének a régi üveget tette fel az asztalra.</p>
<p>– Ha jön a zsandár, azt mondom, magánvendégem ez az ur, magam is
vele iszom.</p>
<p>Utolsó szava igaz is volt rendesen.</p>
<p>A régi jó magyar vendéglősök utolsó példánya volt. Félig még
házigazda, de félig már korszerü kocsmáros. A vendéget a ki költ,
szivesen látta, de ha ilyet nem kapott: akkor ingyen vendéget
hivott magának. S hivott a legnagyobb munkaidőben is. Vendég nélkül
egy délután se tudott ellenni.</p>
<p>A város urainak nem jutott eszébe kaszinót vagy olvasókört
alakitani. Ott volt Mojzer uram vendéglője. Ő minden ujságot jól
tudott, noha sok ideig egy lapot se járatott. Délről, nyugatról,
északról mindig jöttek a kucséberek, német borvásárlók, tyukász
hienczek és gyolcsos tótok. Ezeket kikérdezte a felől, a mit
Bécsben, tengerparton és lengyel széleken tudtak az emberek s e
fölött aztán késő éjszakáig elbeszélgettek a város urai. Ez volt
igaz s nem az, a mit az ujság irt. Iddogáltak is az urak, de csak
ugy mértékkel. Az estét mindig nagy czinkotai iczczés üveg zárta
be, melylyel Mojzer uram adományozta meg a társaságot.</p>
<p>Nekünk is jó ebédet adott.</p>
<p>De a szél csak fujt, az eső csak esett. Hiába vártunk délutáni
három-négy óráig: az idő sehogy se akart kitisztulni. Sőt
óráról-órára hüvösebb lett.</p>
<p>Félfödelü hintóink voltak. <span class="pagenum"><a name=
"Page_260" id="Page_260">-260-</a></span></p>
<p>Beültünk a hintókba s Mojzer uram oda jött tőlünk elbucsuzni,
látogatásunkat megköszönni, szerencsés utat kivánni.</p>
<p>Körülnézett az udvaron s az égnek északi peremén. A Halápi hegy
és a Dobos erdő fölött sötét felhők gomolyogtak. Látta, hogy
nagyobb lesz a délesti szél, hüvösebb a levegő s tán az eső is
nagyobb.</p>
<p>– Igy nem eresztem el az urakat.</p>
<p>– Hát hogyan?</p>
<p>– Tessék leszállni egy pillanatra a kocsiról. Bundákat hozatok
elő.</p>
<p>Igazán nevetni való dolog volt. Julius közepe táján bunda.</p>
<p>Gyulai Pál ur épen nem akarta a bundát elfogadni. Mojzer uram
csak mosolygott a kis termetü ember nagy termetü hangján. Oda szólt
a mindenesnek:</p>
<p>– Hozzátok elő a bundákat.</p>
<p>Kutból-e, padlásról-e, szomszédból-e: csakhamar ott termett
valami öt juhászbunda. Nehéz valamennyi, mint az ágyu.</p>
<p>Jó Szilágyi Sándornak csak ugy rogytak az inai, mikor a bundába
beletömte őt Mojzer uram. Már ennek Gyulai Pál ur is nevetett, de
azért a bundát még sem akarta elfogadni. De hát mit tehetett az erő
ellen? Mojzer uram neki is nyakába keritett egyet, a fele bunda a
földön úszott utána. Gyulai Pál ur utóbb is megnyugodott a sorsban
és a bundában. És ez tanácsos is volt. Mert ha az a bunda meg talál
haragudni: rögtön szomoru véget vet nagy súlyával Gyulai Pál ur
egyenes testalkatának. <span class="pagenum"><a name="Page_261" id=
"Page_261">-261-</a></span></p>
<p>Igy indultunk utnak.</p>
<p>A fele város népe kijött a csodánkra. Sohase látott még Tapolcza
népe julius közepén bundás utasokat. Találgatták: miféle népek
lehetünk? Volt a közönségben egy tudákos zsidó tanitó. Ez
kitalálta. Mi vagyunk az eszkimók. Most jövünk az északi jeges
tengerről. Azért jöttünk, hogy Mojzer uramat lássuk. Most pedig
megyünk már haza a Hudzon-öbölbe.</p>
<p>Hát hiszen furcsa dolog is volt. Nagy Miklós most is élénken
emlékezik e jelenetre. Salamon Ferencz nem egy elmés észrevételt
tett bundás állapotunkról.</p>
<p>Gyulai Pál ur – juhászbundában!</p>
<p>Ki látott ilyet?</p>
<p>Képzeljük el nagy Napóleont juhászbundában. Mi lett volna nagy
Napóleonból, ha ő juhászbundában járta volna be a világot? Vagy
juhász vagy bunda, de nagy Napóleon semmi esetre se.</p>
<p>Vagy képzeljük el Dantét. Juhászbundát ölt magára s ugy járja
meg a pokol fenekét. Mit szóltak volna ehhez az elkárhozott lelkek?
Igaz, hogy a juhászbunda főleg a hideg ellen jó, de jó ám az a
meleg ellen is.</p>
<p>Azonban »mégis bunda a bunda.«</p>
<p>Mire az Urbér erdőt elhagytuk, a Hálás tanyánál már a szél is,
eső is, hideg is észrevette a mi bundánkat. Mind a három látta,
hogy ellenünk most már mit se tehetnek. Eltakarodtak hát más
erdőbe, más vidékre.</p>
<p>Kisütött a felhők közt a nyugvó nap.</p>
<p>Szilágyi Sándor csak észreveszi az országut erdőnyilásán át
Sümegh várát. Ott áll a város fölött a bércztetőn, <span class=
"pagenum"><a name="Page_262" id="Page_262">-262-</a></span> mint
óriási korona. Rovátkos falai mint koronacsúcsok; ablaknyilásain át
a fényes ég, mint drágakövek; a nyugvóra szálló nap fényén az egész
vár mint egy arany süveg.</p>
<p>Salamon Ferencz azt mondta:</p>
<p>– Egészen olyan, mint Déva vára!</p>
<p>A kocsikkal megálltunk pár perczig s gyönyörüséggel néztük a
szép tüneményt.</p>
<p>János püspök palotájába szálltunk.</p>
<p>Ez a palota a várhegy alján fekszik. Azt mondják: Padányi Biró
Márton püspök épitette a mult században. Érdekes alak ez a püspök.
Kemény magyar, de azért németté akarta tenni Magyarországot.
Története azonban nem a Balatonhoz, hanem a Bakonyhoz tartozik.
Talán ott majd visszatérek rá.</p>
<p>Sümegh vára volt régen a veszprémi püspökök állandó tanyája
sokszor huzamos időkön át. Fönt a várban laktak s nem a várhegy
tövében. Innen vezették seregüket a török ellen, néha a szomszéd
nagy várurak ellen is. Sok nagy történet szállott át erről a mi
időnkre.</p>
<p>Sümeghi tervünk ebből állt: megnézzük a várat s onnan Kisfaludy
Sándor szőlejét. Megnézzük a költő lakását, a hol regéit irta s
huszonöt éven át volt boldog Szegedy Rózával. Megnézzük a püspöki
könyvtárt és irattárt, Biró Márton gyüjteményét. S ha jut idő:
megnézzük Ramazetter boros pinczéit is.</p>
<p>De nem jutott idő mindenre. Gyulai Pál ur és Nagy Miklós
szerettek volna már minél előbb Budapestre jutni. <span class=
"pagenum"><a name="Page_263" id="Page_263">-263-</a></span></p>
<p>Megható jelenetet láttam.</p>
<p>A mint szobáinkban elhelyezkedtünk: rögtön mentünk ki a
főutczára. A nap épen már lenyugodni készült.</p>
<p>Én Salamon Ferenczczel együtt voltam.</p>
<p>Épen jött haza a disznófalka. Kettesével, hármasával, tizesével
rohantak az utczán sirva és röfögve a koczák és malaczok, hogy
minél előbb ennivalójukhoz jussanak.</p>
<p>Salamon Ferencz megállt s mereven nézte a nyargaló sertéseket.
Nézte-nézte, nem szólt. Elővette zsebkendőjét s mintha szemeit
törülte volna. Azt hittem, a port törli le arczáról.</p>
<p>– Tordán láttam utoljára a haza siető disznófalkát. Kis
gyermekkorom óta most látom először. Szegény kedves jó anyám és
szülőházam és gyönge korom jut eszembe.</p>
<p>– És eszembe jut az egész kutyaélet, a melyet eddig átéltem. Nem
lett volna-e jobb otthon maradni, mesterséghez látni s a hazasiető
disznófalkában gyönyör ködni? Talán nekem is volna közte egy-két
darab!</p>
<p>– Most pedig nincs egy koszos malaczom se!</p>
<p>A legjobb és legnemesebb férfiak egyike, a kit valaha láttam.
Egyike nagy tudósainknak, a kikre nemzetünk büszke. Vére hullott
fönmaradásunkért s egész életén át dolgozott dicsőségünkért.
Becsületes és szerény volt mind végiglen s az ország mérhetlen
kincseiből egy koszos malaczot se mondhat magáénak.</p>
<hr class="chap" />
<div class="chapter"></div>
<p><span class="pagenum"><a name="Page_264" id=
"Page_264">-264-</a></span></p>
<h2>A KÖLTŐ ÉLETÉBŐL.</h2>
<p class="summary">(A költő lakása. – A szőlőhegyi ereklyék. – A
badacsonyi ürmös és a nádorispán. – Kend az Alvinczy? – Eszébe jut
az orleánsi szüz és a ménszamár. – Szent Spiridion pórul járt. – A
12 paplan és 12 pendely története. – A halott haza jön a
temetőből.)</p>
<p>Megnéztük a költő lakását. Azt a házat, mely az övé volt.</p>
<p>A várhegy déli oldalán a püspöki palota és kert vonalán fekszik.
Derék kisvárosi épület, cseréptetővel, kényelmes nagy szobákkal,
szellős folyosóval, kis kerttel.</p>
<p>Negyvenöt év előtt láttam először. Akkor még csak tizenkilencz
év választott el a költő halálának évétől. Még megvoltak azok a
fák, melyeket Kisfaludy Sándor ültetett. Még olyan fát, öreg
almafát is mutattak, mely a költő születése óta, 1772 óta élt.
Mikor Nagy Miklóssal és Gyulai Pál urral huszonöt év előtt ott
voltunk, akkor már az az öreg fa nem állott. Azóta én se voltam
azon a vidéken.</p>
<p>Ugy hallom, azóta márványtáblát helyeztek a ház falába s arra
aranybetüvel vésték be, hogy e házban <span class=
"pagenum"><a name="Page_265" id="Page_265">-265-</a></span>
született, élt és halt meg Kisfaludy Sándor, a költő. A ház előtt
ligetes tér, a város egykori pulykalegelője s azon a költő
szobra.</p>
<p>A ház anyai öröksége volt s Kisfaludy Mihály ur, a költő apja,
mint fiatal házas oda huzódott. Később Győrmegyébe, téthi kuriájára
telepedett s ott is halt meg. Gyermekkora nagy részét a költő is
ott töltötte.</p>
<p>Serdülő korát a tanintézet, ifju korát a háborúk nyelték el.
Feleségét, a ragyogó Szegedy Rózát, Vasmegyébe Kámba vitte. Itt élt
majdnem hat éven át. Oly boldogan, hogy boldogságának leirása a
legnagyobb lángelmék tollára méltó. Csak 1805-ben költözött sümeghi
házába, öröklött birtokába. Mikor a Szegedy-örökösök osztoztak, a
kámi kuria Róza öcscsének, Bezerédynének jutott. Ma is
Bezerédy-birtok.</p>
<p>A sümeghi ház akkor kisebb volt, mint most s nem is oly diszes,
mint később. A költő 1810-ben két szobát épitett hozzá s kapuját is
átigazitotta s homlokzatát diszesebbé tette. Igy lett csinossá és
kényelmessé a lakás. Itt keresték őt fel gyakran hirneves férfiak,
vármegyéjének oszlopos emberei, régi katonai pajtások, tábornokok,
tudósok, a Kisfaludy és Szegedy-atyafiság tagjai. Itt látogatta meg
őt nem egyszer Deák Ferencz és Csányi László és Festetich György
gróf, a keszthelyi Georgikon alapitója s fia, László gróf, kivel
mindvégig bizalmas barátságban állott. S ide jöttek messze
vidékekről a felsőbb intézetek lelkes ifjai, hogy a mikor a regék
szinhelyét, Csobáncz, Tátika, Szigliget, Somlyó várait <span class=
"pagenum"><a name="Page_266" id="Page_266">-266-</a></span>
megnézik, a regék költőjét is lássák s áhitatos tiszteletüket
meghatott hangon kifejezzék.</p>
<p>Magyar költők: kinek van köztetek saját háza, édes öröklött
hajléka? Vörösmartynak, Petőfinek, Tompának sohase volt. Aranynak
lehetett volna, még se volt. Jókainak volt is, lehetett volna is,
még sincs. De legalább megvan svábhegyi tanyája. Csak régi
költőinknek adott a sors öröklött hajlékot. Kazinczy, Kölcsey,
Berzsenyi, Fáy, a Szemerék: nekik volt otthonuk. Petőfi egész
életében egész évet sohase tölthetett egy helyen. Bánatának s
örömeinek helyhez kötött emlékeit egy év után soha nem láthatta
többé.</p>
<p>Kisfaludy Sándor harmincznégy éves korától kezdve haláláig,
hetvenkét éves koráig háboritlanul lakhatott öröklött ősi
hajlékában. Van-e ennek hatása a költői lélekre? Boldogabb-e az a
gólya, az a fecske, melynek fészkét sohase pusztitják el rossz idők
és rossz emberek? Pacsirta, rigó, fülemile nem oly édesen dalol-e,
bár minden évben uj fészket rak, mintha sohase kellene más
bokorban, más lomb árnyékában uj otthont alkotnia?</p>
<p>Benéztünk a költő dolgozó szobájába. A hol iróasztala állt: ott
lába alatt lyukassá kopott a padlódeszka. Azt mondták, a költő
csizmája koptatta ki. Nem bizonyos. Hiszen 1875-ben, mikor ott
jártunk, már harminczegy év óta más lakta a házat.</p>
<p>A házat és a sümeghi szőlőt az ötvenes években János püspök
vette meg a költő örököseitől. Ma mind a kettő a veszprémi
püspökség vagyonát képezi. <span class="pagenum"><a name="Page_267"
id="Page_267">-267-</a></span></p>
<p>A házban s annak szobáiban nem találtak a költő után apróbb
érdemes emléktárgyakat. De a szőlőhegyi hajlékban találtak. Ott
volt iróasztala, azon irótolla, tintatartója és házi sapkája s a
sarokban sétabotja. Maga János püspök nézte meg s jegyezte meg. Ott
hagyta. Szigoru rendeletben megparancsolta a vinczellérnek, hogy
ezekre vigyázzon, ezeket őrizze meg s kegyeletes látogatóknak
vigyázva mutassa meg.</p>
<p>Hiába volt talán ez a szigoru rendelet.</p>
<p>Elloptak mindent. A vinczellér nemcsak nem vigyázott, sőt ő volt
a kézreadó. A sétabot helyett betettek egy husángot, a házisipka
helyett egy bagósüveget, az irótoll és tentatartó helyett egy
nyullábat s egy darab krétát.</p>
<p>A házban, mikor ott jártunk, a püspöki tiszttartó lakott.
Tiszttartó-lakás most is.</p>
<p>János püspök a maga költségén már az ötvenes évek elején szobrot
akart emelni a költőnek Sümeghen. De a rokonok nem engedték meg.
Kemény, kurucz természetü emberek a Kisfaludyak. Még a ki labancz
volt, annak is kurucz vére volt. Minthogy pedig János püspök
1850-ben nyerte a püspökséget: pecsovicsnak, osztrák pártinak
tartották. Már pedig Kisfaludynak pecsovics ember szobrot ne
emeljen.</p>
<p>Sok adomát halottam a költőről. Hosszu élete, sok oldalu gazdag
élete volt; sok adoma képződhetett élete és egyénisége körül. Pápán
és Veszprémben még sok jó ismerősével, sok jó barátjával
találkoztam gyerek koromban. Ha mindenre tudnék emlékezni! Ha
sejtettem volna fiatal koromban, hogy valamikor én is papirost
<span class="pagenum"><a name="Page_268" id=
"Page_268">-268-</a></span> szántok és betüt vetek és konkolyt
aratok s ha följegyeztem volna a hallott dolgokat!</p>
<p>De azért elmondok egyet s mást az adomákból. Sokat ő maga is
följegyzett leveleiben, én ugy mondom el azokat is, a mint én
hallottam.</p>
<p>Mindenki tudja, hogy a költő 1809-ben a nemesi fölkelés őrnagya
s József főherczegnek, a nádorispánnak segédtisztje volt. Mint
segédtiszt, a főherczeg udvarához s közvetlen környezetéhez
tartozott.</p>
<p>Vitt magával a táborba badacsonyi ürmöst is hatalmas csutorával.
Egyszer a nádorispánt is megkinálta egy pohár ürmössel.</p>
<p>A badacsonyi ürmös csodálatos finomságu ritka bor. Tudtommal
másutt nem is készitik se nálunk, se más országban. Az édes
badacsonyi mustot lepárolják felényi mennyiségre: igy készül. Szine
barna sötét. Ize édes, zamatos, illatos; ereje, tüze páratlan.</p>
<p>A nádorispán iszik s megnyalja utána szája szélét.</p>
<p>– Micsoda ital ez Kisfaludy? Ilyet még sohase ittam.
Fölséges!</p>
<p>– Ha izlik fenségednek, most a szüretkor majd készittetek
fenséged számára is.</p>
<p>Volt egy Ág Ferkó nevü gazdája. Nejének megirta, hogy a Ferkó
gondoskodjék a nádorispán számára egy hordó ürmösről.</p>
<p>Ág Ferkó gondoskodott két hordó ürmösről. Egyik a nádornak,
másik az uraságnak. Maga szállitotta fel Budára a királyi várba
mind a két hordót. Ugy egy akónyi lehetett mindegyik. <span class=
"pagenum"><a name="Page_269" id="Page_269">-269-</a></span></p>
<p>Megizleli Kisfaludy az egyiket.</p>
<p>– Ez nagyon jó Ferkó!</p>
<p>– Ezt tekintetes uraságomnak készitettem.</p>
<p>Megizleli Kisfaludy a másikat. Ez is jó volt ugyan, de sokkal
gyöngébb és ritkább, mint a másik.</p>
<p>– Hát ezt kinek szántad Ferkó?</p>
<p>– A nádorispánnak!</p>
<p>– Hiszen ez nem ér annyit, mint a másik!</p>
<p>– Nem is akarom, hogy annyit érjen. Jó lesz ez a németnek igy
is.</p>
<p>Kisfaludy jól összeszidta a Ferkót. Ostoba parasztnak nevezte.
Az ő maga számára szürt ürmöst adta a nádorispánnak.</p>
<p>– Sohase köszönik ezt meg tekintetes uraságomnak.</p>
<p>Ugy is lett.</p>
<p>Kisfaludy a király parancsára megirta a nemesi fölkelés
történetét. De igazán irta meg. E miatt aztán Kisfaludyt elcsapták,
két esztendei munkájáért azt se mondták: köszönöm. Örökös
kegyelemvesztés lett a jutalma.</p>
<p>Akkor kerekedett fölül a Ferkó, mikor ezt megtudta.</p>
<p>– Ugy-e megmondtam? Kár a németnek egy csöpp is a jóból!</p>
<p>Pedig bizony nem a nádor volt az oka a kegyelemvesztésnek.</p>
<p>Köztudomásu a »Kend az Alvinczi?« története. Nem is mondom el.
De érdekes az, hogy Kisfaludy ez adomának maga is közeli tanuja
volt.</p>
<p>A győri vesztett csata után a nemesi fölkelő seregek egy része
Komárom felé, a másik része Buda felé <span class=
"pagenum"><a name="Page_270" id="Page_270">-270-</a></span> vonult
vissza. Az utóbbi résznek egyes csapatai csaknem futva
menekültek.</p>
<p>A tiszai megyék fölkelő nemessége épen Győr felé vonult, mikor a
hátráló csapattal találkozott. Ekkor gróf Festetich Ignácz ezredes
a tiszaiaknak is a hátrálást parancsolta s ugyan ő vezette a
visszavonulást. Magán utasok azonban jó lovakon, jó kocsikon
gyorsan Budára hajtottak s itt zajt ütöttek azzal, hogy az egész
nemesi sereg futva menekül Buda felé s hátán hozza a francziát.</p>
<p>Budán Alvinczy altábornagy volt a hadparancsnok. Egész
táborkarával lóra ül s megy teljes diszben a fölkelő sereg elé. A
rendetlen futást ugyan nem hitte, de mégis teljes diszben ment,
hogy bátoritsa s megtisztelje a nemesi sereget.</p>
<p>Bia körül találkozik a sereggel. E sereget pár nap előtt a budai
vérmezőn az ő nevében fegyverezték föl. A fegyvereket Alvinczy
fegyvereinek nevezték a nemes fiuk maguk között. Akkor még
tűzkövesek voltak a lövőfegyverek. Kellett tehát a fegyveren lenni
sárkánynak, a mely fogja a tűzkövet és aczélnak, a mely szikrát ad
a puskaport meggyujtani. Ámde a fölkelt nemességnek a vérmezőn
Alvinczy nevében nem adtak más fegyvert, csak régi rozsdás
pisztolyokat, melyeknek se sárkányuk, se aczéluk nem volt,
melyekkel tehát lőni nem lehetett. Természetesen szurni se és ütni
se.</p>
<p>Oda ér a fényes hadparancsnoki táborkar. A tiszai nemesség
megáll, sorakozik, tiszteleg. Gróf Festetich Ignácz jelentést tesz
Alvinczynek. A fölkelő seregben <span class="pagenum"><a name=
"Page_271" id="Page_271">-271-</a></span> lassanként elterjed, hogy
itt az Alvinczy, ez az Alvinczy. Ekkor történt aztán, a mi
történt.</p>
<p>A kérdést »Kend az Alvinczy?« egyik tiszai megye valamelyik
fiatal nemese tette s ugyan ő adta meg a kemény feleletet is.
Alvinczy rettentő dühbe jött. Agyonlövéssel, várfogsággal
fenyegetődzött. Mutatta ugyan neki az ifju nemes a disznólábféle
rozsdás pisztolyt, de ezt Alvinczy nem jól értette meg. Talán ez
fokozta haragját, melyet a katonai fegyelmetlenség is indokolt
némileg.</p>
<p>Haragja azonban nem sokáig tartott. Festetich gróf ezredes
megmagyarázta a dolgot s a pisztolyt is figyelmesen megmutatta.
Mikor nem sokára Kisfaludy Sándor előtt ujra szóba jött a dolog,
Alvinczy már maga is nevetett a dolgon.</p>
<p>– Igaza volt annak a ficzkónak, de goromba szaváért mégis
szeretnék neki 25 botot adni.</p>
<p>Csakhogy a nemes embert nem volt szabad megbotozni!</p>
<p>– – Római katholikus vallására sokat adott Kisfaludy. Volt a
Kisfaludy-családnak egy protestáns ága is, de ő a maga ágazatát
előbb valónak tartotta a protestánsnál. De indoka politikai
természetü s nem vallásos természetü volt. Élt-halt a nemességért;
rajongó álmadozásai közé tartozott a nemesség középkori fényének s
a Kisfaludy-nemzetség ősi dicsőségének és hatalmának
visszaszerzése. Deák Ferencz pártját kálvinista pártnak tartotta, a
kálvinistákat szabadelvüeknek látta s a szabadelvüségtől féltette
nemességét s a nemesi előjogokat. <span class="pagenum"><a name=
"Page_272" id="Page_272">-272-</a></span> Ebből állott minden
felekezetessége. Bármennyi kápolna, remete, gyóntató pap, zarándok,
hajnali harangszó, imádság fordul is elő költeményeiben: ennek
nincs más értelme, mint a valláshoz politikai okokból való
ragaszkodása.</p>
<p>S erre sok a bizonyság.</p>
<p>A papokat nem szerette valami nagyon, noha sokszor adtak neki
kölcsönpénzt, törvényes kamatra.</p>
<p>Mindig dicsekedett azzal, hogy ősei közt voltak hősök, vitézek,
tékozlók, könnyelmüek, pártütők, de pap sohase volt egy se.</p>
<p>Franczia fogoly korában egyszer nagyon elfáradt a gyalogolásban
s egy szamárhoz jutott. Felült a szamárra, a mi előtte, az egykori
nemesi testőr, a huszár főhadnagy s a délczeg lovas előtt ugyancsak
furcsa dolog lehetett. Hanem hát a hol ló nincs, ott a szamár is
jó.</p>
<p>Van egy ledér franczia népmonda. Ledér most, de kegyes monda a
kegyes régi világban. E monda szerint az Orleánsi Szüz egykor
ménszamáron lovagolt. S a szamár ismervén a Szüz isteni küldetését,
fejét visszaforditá s utálatos szemekkel rá nézve a Szüzre, emberi
szózatot hallatott:</p>
<p>– Imádlak téged istenáldotta Szüz!</p>
<p>Ez jutott a költő eszébe mikor a szamáron poroszkált
Francziaország felé. Az ő szamara is ménszamár volt.</p>
<p>– De nekem nem vallott szerelmet az én szamaram, mint a derék,
katonás franczia szüznek! <span class="pagenum"><a name="Page_273"
id="Page_273">-273-</a></span></p>
<p>– – Mikor Károly öcscse, a költő meghalt, utána sok adósság
maradt, de igen kevés vagyon. Derék emberek, hű barátok, jó
hazafiak gondoskodtak a költő temetéséről s adósságai
kifizetéséről. Köztük Fáy András is. Kisfaludy Sándor és Fáy András
közt levelezés is folyt e tárgyban.</p>
<p>Károly öcscse festőmüvész is volt. S maradt utána egy kép, Szent
Ferencznek festett képe. Jó-e, rossz-e ez a kép: Kisfaludy Sándor
nem tudta, de ezt megtudni Sümeghről ő ugyan Pestre nem utazott. Ez
az ut akkor belekerült volna egy hétbe.</p>
<p>De Fáy Andrást mégis meg akarta hű fáradozásaiért jutalmazni.
Ezt irta tehát neki:</p>
<p>– Ha az a Szent Ferencz-kép müvészi alkotás s igazán jó kép:
akkor azt kedves uram öcsém tartsa meg emlékül, fogadja el
családunktól. De ha valami rossz mázolás, akkor adja oda a
francziskánus barátoknak; ott a többi efféle szent társaságában
ellehet.</p>
<p>Igy vélekedett a papokról.</p>
<p>Vajjon hova lett csakugyan az a szent kép? Tudja-e a
Kisfaludy-társaság?</p>
<p>Volt öcscsének, Károlynak, egy hitelezője, a kivel épen sok baja
volt Kisfaludy Sándornak. Ezt a hitelezőt Spiridionnak nevezték.
Vagy szabó volt, vagy vendéglős, már nem tudom, melyik a kettő
közül. Kissé hóbortos német ember.</p>
<p>Mikor azt megtudta, hogy Kisfaludy Károly után alig maradt
valami vagyon s hogy a hitelezők nem kapják meg minden pénzüket: a
testvéreknek s kivált Kisfaludy <span class="pagenum"><a name=
"Page_274" id="Page_274">-274-</a></span> Sándornak esett s ezeket
zaklatta leveleivel. Különösen Sándor ellen biztatta föl valaki s
hozzá minden hónapban, néha hetenként intézett adósságkövetelő,
pénzt sürgető levelet postán vagy vásározó zsidók és gyolcsos tótok
utján. A költő utóbb már dühös volt, ha ezt a nevet meglátta:
Spiridion.</p>
<p>1832-ben vagy 1833-ban egy kemény, hideg, zivataros,
hóförgeteges deczemberi napon beállit a költőhöz egy vad ismeretlen
egyéniség. Bundája tele hóval, bajusza és szemöldöke is tele hóval,
még bolyhos köcsög kalapja is tele hóval.</p>
<p>Beköszönt s azon kezdi a beszédet:</p>
<p>– Tudja-e az ur, micsoda nap van ma?</p>
<p>Ránéz a költő kiváncsi és komor arczczal.</p>
<p>– Mit akar? Kicsoda az ur?</p>
<p>– Mindjárt megmondom s tisztelettel mindjárt bemutatom magam.
Tetszik tudni, ma van Szent Spiridion napja.</p>
<p>No épen ez az ember kellett a költőnek. Ugyis épen az tette
komorrá, hogy elhalt felesége jószágát az időközi haszonnal épen
most kellett kiadni a Szegedy-atyafiaknak. Mérgesen oda szól a
hóbortos némethöz.</p>
<p>– Mi közöm nekem ehhez? Adja elő a dolgát szaporán.</p>
<p>A jövevény kiráz egy kosárra való havat bundájából,
szemöldökéből és köcsög kalapjából.</p>
<p>– Tetszik tudni, én vagyok az a pesti Spiridion, a kinek a nemes
Kisfaludy-familia ma is adós. Nekem pedig az a szokásom, hogy én
nevem napján látogatom meg adósaimat. <span class=
"pagenum"><a name="Page_275" id="Page_275">-275-</a></span></p>
<p>A költő feláll, egy szót se szól, megfogja a bundát és a köcsög
kalapot s ugy kilöki a folyosóra, csak ugy nyekken. A bundában és a
kalapban volt természetesen Szent Spiridion is. Csak azután mondta
neki:</p>
<p>– Nekem pedig az a szokásom, hogy az ilyen embert saját neve
napján dobom ki házamból.</p>
<p>Ez esetnek hire futamodott s ebből példabeszéd lett.</p>
<p>»Ugy ne járj, mint Szent Spiridion a Kisfaludyakkal.«</p>
<p>Ennek a példabeszédnek im ez volt a története.</p>
<p>A költő hatalmas erejü izmos férfiu volt. Történeti arczképe a
magas homlokkal és kopasz fejjel alig nyujt hű képet termetes
alakjáról.</p>
<p>Haját Milanóban vesztette el 1796-ban, a mikor a milanói várat a
francziák bekeritették és ostromolták. Az ostrom negyvenegy napig
tartott. A várőrségben a rossz víz miatt hagymáz ütött ki. Megkapta
a betegséget a költő is. Erős testalkata ugyan hamar megbirkózott a
betegséggel, de haja elment s nem is jött vissza többé. A
Kisfaludyak dús hajuak s a dús hajzat öcscsének, Kisfaludy
Károlynak arczképén jól meglátszik.</p>
<p>Egyéb balesete is volt, kivált öreg korában.</p>
<p>Épen hetven éves korában 1842-ben karácson előtt Keszthelyre
akart bemenni. Szántó körül a hajnali szürkületben fekete kutya
ugrott ki az árokból a lovak előtt. A lovak megijedtek, megvadultak
s tüskön-bokron át vitték a kocsit. Feldülés lett a vége s a
költőnek térdkalácsa s vállcsontja eltörött. Pár hónapig őrizte a
szobát, de tökéletesen kigyógyult. <span class="pagenum"><a name=
"Page_276" id="Page_276">-276-</a></span></p>
<p>Sulyosabb volt az az esete, melyről Kossuth Lajost maga
értesitette.</p>
<p>Somlyai szőlejébe ment, hova borvevőt várt. Márczius 10-ike
volt; erős, hideg szél támadt, cselédjeivel együtt áthült s
hatalmas hurutot kapott lázzal. Cselédjei elfeküdtek, a költő
azonban, a hajdani katona keményen ellenállt s esze ágába se volt
lefeküdni. Sőt talán még legénykedett. No hiszen megrohanta öt napi
legénykedés után olyan láz, hogy tizenhárom napig egy percznyit se
aludt s viznél egyéb nem fordult meg szájában. Még se gyöngült el
valami nagyon. Pedig ez az eset 72 éves korában, 1844-ben
történt.</p>
<p>Hogy ilyen férfi el tudott bánni Szent Spiridionnal: nem lehet
csodálni.</p>
<p>Őseire büszke volt.</p>
<p>Méltán. Ma a huszadik századot éljük s az ő családi levéltárában
a tizenkettedik századtól kezdve meg voltak az okiratok, melyek
ősei hatalmát bizonyították. Csak Veszprém vármegyében három vára,
három urodalma volt egykor családjának. Essegvár, Döbrönte, Csékut.
De egyik dédük anyja miatt sok rossz élczet kellett hallania.</p>
<p>Volt egy őse: Kisfaludy László tábornok, Győr várának s
városának hadi kormányzója. A törökök elfogták s nehéz vasat tettek
kezére, lábára s Esztergomban föld alatt sötétben tartották.</p>
<p>Volt gondjuk rá, hogy erről feleségét is értesitsék.
Szarvaskendi Sibrik Mária volt a feleség. Szerette urát
életre-halálra, kész volt érte minden áldozatra. <span class=
"pagenum"><a name="Page_277" id="Page_277">-277-</a></span></p>
<p>A török váltságdijul nyolczezer forintot, kétszáz török rabot,
kétszáz kősót és tizenkét paplant kötött ki.</p>
<p>Az asszonynak nem volt török rabja, hanem volt a győri német
várkapitánynak, ettől kellett rabot venni. Ez pedig rosszabb volt,
mint a pogány; istentelenebb volt még a kutyahitünél is. Ez a
kétszáz török rabért még többet követelt.</p>
<p>Még akkor telt a várakból és urodalmakból.</p>
<p>Csakhogy a német azt is követelte, hogy ha az esztergomi basának
oda adja a paplanját, neki adja oda a pendelyét.</p>
<p>Az asszony megigérte. De csak akkorra, a mikor előbb a basával
végez.</p>
<p>Csakhogy ez az asszony nemcsak Kisfaludyné volt. Ő Szarvaskendi
Sibrik-sarjadék is volt, a kivel összetüzni nem volt tanácsos.</p>
<p>Kisfaludy László uram kiszabadult, de a 12 paplan oda lett.</p>
<p>Mi lesz a pendelylyel?</p>
<p>Mária asszony magához rendelte a várkapitányt Kisfaludra, Sopron
vármegyébe. Férjét elküldte valahová.</p>
<p>Megvendégelte a várkapitányt, a hogy magyar nemes asszonyhoz
illik. És szó nélkül várta, mikor hozakodik elő a várkapitány a
pendelylyel.</p>
<p>Előhozakodott, mihelyt a bor kissé a fejébe szállt.</p>
<p>Mária asszony erre is készen volt.</p>
<p>Eléje tartott tizenkét szép hófehér pendelyt. Maga fonta a
fonalát, maga fejéritette a vásznát, maga himezte ékes virágát.
Elfogadja-e a német? <span class="pagenum"><a name="Page_278" id=
"Page_278">-278-</a></span></p>
<p>Nem fogadta el. Olyan pendelyt kért, a melyik már volt egyszer
Mária asszony harmattestén. Olyat is kapott.</p>
<p>Csakhogy előbb Mária asszony intésére előugrott egy csomó nemes
ifju, a várkapitányt és kisérőit leverte, s a kapitány kezét gúzsba
kötötte.</p>
<p>– Az én pendelyemet akarod német? Nesze!</p>
<p>Előhoztak egy rongyos pendelyt, ráadták a várkapitányra, egy
czafatos főkötőt a fejére kötöttek s ugy küldték be Győr
várába.</p>
<p>Megérdemelte.</p>
<p>Csakhogy ez a pendely több várat és urodalmat nyelt el, mint a
tizenkét paplan.</p>
<p>A német meg se állt Bécsig. Kegyetlen hazug panaszszal beáztatta
nem is Mária asszonyt, hanem Kisfaludy László uramat.</p>
<p>Árpád apánk hét vezére közül való volt Szabolcs vezér. Ennek a
fia volt az a Csák, a kitől a Kisfaludyak származnak. Szabolcs
vezértől kezdve Kisfaludy László uramig sok szép birtokot
összegyüjtöttek. De mire a paplan ára s kiváltképen a pendely ára
kikerült s Kisfaludy László a hóhér pallósától megmenekült: akkorra
maradt is, nem is valami a sok várból és urodalomból.</p>
<p>A várakból legalább egy se maradt.</p>
<p>Hanem mikor Kisfaludy László uram a sok hercze hurczából haza
szabadult: átölelte szerelmes hitvesét Mária asszonyt mind a két
kezével, megcsókolta mind a két piros arczát bajuszos szájával s
talán még valami könyet vagy mit is törölt ki a szeméből.
<span class="pagenum"><a name="Page_279" id=
"Page_279">-279-</a></span></p>
<p>– Most már ugyan semmink sincs aranyos lelkem,
asszony-feleségem, de mégis csak ugy volt jó, a hogy te
cselekedtél.</p>
<p>Nos hát a költőnek, mikor jó kedve volt, ugyancsak hallania
kellett, miként pusztult el az ősi birtok paplan miatt, pendely
miatt.</p>
<p>Ha jó kedve volt: vidáman el is hallgatta. Ha pedig rossz kedve
volt: nem is volt tanácsos előtte ezt a dolgot pajkosan
előhozni.</p>
<p>Volt a költőnek egy sajátságos baleszméje. Mindig attól félt,
vele is megtörténhetik, hogy elevenen temetik el.</p>
<p>E baleszmének története van.</p>
<p>Élt 1750 körül Téthen, Győrmegyében, egy előkelő gazdag nemes
urnő. Nevét elfeledtem. Vagy Noszlopyné, vagy Kisfaludyné, vagy
Gyapayné volt: ugy rémlik előttem. Csak annyit tudok biztosan, hogy
egy veszprémmegyei egykori jóbarátomnak s birtokos társamnak öreg
anyja volt. E barátom neve Noszlopy Tamás. Nálam idősebb volt s már
nem is él. A ki az ő családi leszármazását ismeri, Théten pedig jól
ismerhetik: az rájön ama gazdag nemes urnő nevére.</p>
<p>Az urnő megöregedett, meghalt, eltemették. Aranylánczot tettek a
nyakára, aranygyürüket az ujjára, arany kösöntyüket a kezére,
aranyos mentét hideg tetemére. Igy rendelte ő maga. Maradékai szót
fogadtak.</p>
<p>Tél volt, hó volt, hideg volt, mikor eltemették.</p>
<p>A közönség látta a holton a nyitott koporsóban a sok kincset.
<span class="pagenum"><a name="Page_280" id=
"Page_280">-280-</a></span></p>
<p>Egy-két rossz ember összebeszélt s éjjel kiment a temetőbe,
fölásta a sirt s meg akarta rabolni a halottat.</p>
<p>De a halott nem volt halott. A zajra fölébredt, a hidegre
föléledt s mikor a koporsót fölnyitották, felült.</p>
<p>Felült, nagyot ásitott s azt mondta:</p>
<p>– Köszönöm jó emberek!</p>
<p>De a jó emberek holtra rémültek. Se szólni, se mozdulni nem
tudtak. A szegény öreg urnőnek magának kellett a sirból kijönni,
ruháját rendbe hozni s haza ballagni a faluba. A rossz emberek,
mikor magukhoz tértek, közel se mertek hozzá menni.</p>
<p>Haza megy az öreg urnő s kopogtat a cselédlakás ablakán.</p>
<p>A cselédek fölébrednek, kinéznek s ime látják a halottat halotti
ruhájában, a hogy délután eltemették. A tele hold épen rá sütött s
a hó is világitott. Jól látták, jól megismerték.</p>
<p>Rémületében eszét vesztette valamennyi. Kezüket tördelték,
hányták magukra a keresztet és sopánkodtak az irgalmas istenhez. De
segiteni egyik se mozdult.</p>
<p>Az urnő kardos asszony volt életében.</p>
<p>– Keljetek hát föl gézenguzok! Nem látjátok, hogy megvesz az
isten hidegje? Nyissátok ki hamar a kastély ajtaját!</p>
<p>Igaz, hogy a halottakat nem szokás valami bőséges ruhában
eltemetni.</p>
<p>De azért a nyavalyás cselédek nem mozdulnak.</p>
<p>– Kisértet! Kisértet! <span class="pagenum"><a name="Page_281"
id="Page_281">-281-</a></span></p>
<p>Utóbb is egy félig ittas öreg cseléd bolond észszel azt
mondja:</p>
<p>– Uszitsátok rá a kutyákat!</p>
<p>Szót fogadtak s a kutyákat rá eresztették, rá hajszolták a
kisértetre.</p>
<p>Csakhogy a kutya nem babonás. A kutya megismeri az ő jó
urasszonyát életben is, halálban is.</p>
<p>Ugy rohantak az urnőre, mint a dúvadak, de a mikor hozzá értek:
kezét nyalták, hozzá dörgölőztek, jó szivvel üdvözölték. Mintha
mondták volna:</p>
<p>– Hozott isten, hozott isten haza a föld alól!</p>
<p>Igy menekült meg az urnő s azután élt is még egy darabig.</p>
<p>Ez az eset Kisfaludy Sándor születése ideje körül történt. Sok
éven át erről beszéltek három-négy vármegyében. S ez annyira
megnyomta a gyermek elméjét, hogy a költő, mikor végrendeletet
csinált, azt rendelte, hogy szivét, azt a melegen érző szivet
szurják keresztül és csak ugy temessék föld alá.</p>
<p>Átszurták-e a holt költő szivét: nem tudom. A végrendelet,
melyben azt meghagyta, még Szegedy Róza életében 1830 előtt kelt. A
költő még azután sokáig élt.</p>
<hr class="chap" />
<div class="chapter"></div>
<p><span class="pagenum"><a name="Page_282" id=
"Page_282">-282-</a></span></p>
<h2>A LAKATLAN PALOTA.</h2>
<p class="summary">(Szent Kristóf térdekalácsa. – A lakatlan palota
rideg. – A félszemü kulcsárné és vén macskája. – Az öreg „Pál
bácsi“. – A mult századok irásai és könyvei. – Az öreg hajdu. – A
munkáskérdés titkai. – Vége van, de még sincs vége a könyvnek.)</p>
<p>Mire a Kisfaludy-házat megnéztük: lenyugodott a nap. Talán fél
óráig sétálgattunk még a városban s azután leültünk a gazdag
estebédhez.</p>
<p>Késő éjszakáig beszélgettünk komoly tárgyakról nagy vidámsággal.
Beszélgetésünk tárgyai: a régi kastély, a gazdag sümeghi festő s a
Bakonyerdő, a mikor még benne a mammuth lakott.</p>
<p>A régi kastély a püspöki székház, melynek lakói és vendégei
voltunk.</p>
<p>Kapuszinje alatt falbavert szegen mammuthcsont lóg egy
kóczmadzagon. Valami forgócsont vagy lapoczkadarab. Sümeghi
határban találták valahol valami árhordta rétegben. A mikor
találták: földünk őslakóival még akkor nem voltak a tudósok közeli
ismerősök. A köznép ma sem az. A köznép ma is azt hiszi, hogy az a
csont valami óriás embernek csontja. Vagy valami <span class=
"pagenum"><a name="Page_283" id="Page_283">-283-</a></span>
csodatevő szenté. Talán Szent Kristófnak térdkalácsa. Sehol se lesz
annak jobb helye, mint a püspöki palotában. Oda adták be s ott
akasztották fel a kapuszin alatt. Vén asszonyok, csacska emberek
sokat tudnak arról a csontról mesélni.</p>
<p>Nagyon kegyes, istenfélő öreg asszonynak volt egyetlenegy szép
leánya. Szép leánynak szolgalegény volt a szeretője. Csakhogy az
öreg asszonynak vagyona is volt, a leányra gazdag legény is szemet
vetett, szolgalegénynek hátul volt a helye.</p>
<p>Az öreg asszonynak azonban csúz rakódott a könyökébe. Se
söpörni, se tésztát gyurni nem tudott, de még csak az olvasót
pörgetni se. Nagy baj ez. Adott gyertyát a templomnak; elment
bucsujárni Kis-Czelbe, Szent-László Egyházra; imádkozott,
fohászkodott hétszámra: mind nem használt semmit. Testi fájdalmai
is nagyok voltak.</p>
<p>Oda ment hozzá a szolgalegény. Megvigasztalta, megczirógatta,
könyökét megtapogatta s megigérte, hogy hoz neki ereklyecsontot,
tegye a feje alá, meggyógyul, de adja neki a lányát feleségül.</p>
<p>Ravasz a legény, babonás az öreg asszony. A lánya is csak arra
kérte, tegyen meg mindent, hogy a csúz takarodjék ki a könyökéből.
Meglett az alku. A szolgalegény tudta már, hol kandikál ki a csont
az omlásból, kivette onnan s vitte az öreg asszonyhoz. Akkora darab
volt, mint egy tulipántos láda. Mindjárt elhitte az öreg asszony,
hogy ilyen csontja nem is lehet másnak, csak előkelő rangu
csodatévő szentnek. Bizonyosan meg is gyógyult tőle. <span class=
"pagenum"><a name="Page_284" id="Page_284">-284-</a></span></p>
<p>Ilyen bolongságokat beszélnek arról a nagy csontról.</p>
<p>Másfél száz esztendős régi palota, száz esztendő óta már senki
se lakja. Mióta Koller püspök fölépitette a veszprémi palotát:
azóta a veszprémi püspök csak bérmáláskor látogatja meg elődeinek
sümeghi palotáját.</p>
<p>Letarolt erdő, fogatlan száj, elpusztult család, elfásult sziv,
uzsorás embernek lelke, lakatlan palota: minő rideg látvány!</p>
<p>A puszta vár ott a bércz tetején nem oly kietlen.</p>
<p>A romnak van szépsége. Tetőtlen falak, merész oszlopok, düledék
kövek, mohos üregek, egykori ajtók és ablakok óriás nyilásai, vihar
süvöltése a nyilásokon, forgó szél táncza a falromok között,
vércse-bagoly a falak oduiban, vad virágnak hervadt bokrai az
ormokon. Mindenütt az elmulás és mégis élet mindenütt. Emlékek a
multból, szájról-szájra szálló hagyományok az embereknél, képzelet
és andalgó érzések széppé teszik a puszta várat.</p>
<p>Hiszen az öreg asszony is szép; ezüst hajával, fényes szemeivel,
arczának szabályos redőivel, halk hangjával, szelid beszédével, a
mikor ott ül zsölyeszékén s unokái körülveszik s nagy zsivajjal
játszanak körülötte. Fia-lánya is oda-oda megy hozzá s megcsókolja
vagy a kezét vagy a homlokát.</p>
<p>– Édes kedves jó nagy anyánk!</p>
<p>De nézzétek meg a delnőt, a kit nem látogat senki.</p>
<p>Arcza szép, szeme ragyog, piperéje tökéletes, szobája virágos,
de szive nincs. Szerelme csak hivalkodás, szava csak csalfaság.
Társalgásából hiányzik a lélek, nem <span class="pagenum"><a name=
"Page_285" id="Page_285">-285-</a></span> hiányzik a számitás.
Megcsalta azokat, a kik imádták. Szelleme fütetlen fényes terem
hideg télben. Gyermekei nincsenek. Nincs, a ki szeresse s nincs a
kit szeressen.</p>
<p>Ilyen a nagyuri palota, a melynek nincs lakója. Ilyen volt a mi
tanyánk.</p>
<p>Földszinten, emeleten húsz-harmincz szoba és terem egy végben.
Mindegyik tele butorral és képpel, kényelemmel és napsugárral.</p>
<p>S tele hidegséggel. Még nyáron is borzongat benne a hideg.</p>
<p>Nincs lakója. A ki örömmel tanyázzék benne, a ki édes
szeretettel fogadja vendégét. Hiányzik belőle az életnek illata, a
léleknek melegsége.</p>
<p>Termei konganak, mintha üresek volnának. Falak, padlók,
szőnyegek ódon szaggal telvék. Még legyet se találsz. Még a pók se
szövögeti hálóját a szögletekben. Mintha barlangban volnál: ugy
érzed magad a gazdátlan palotában.</p>
<p>Ott vannak a püspökök arczképei a falakon.</p>
<p>A hatalmas Rozgonyiak, a kik szentek voltak az isten előtt s
kemény hadvezérek az ellenség előtt. Könyjük hullott az oltáron,
vérük a csatatéren s jobban szerették az országot, mint a
mennyországot.</p>
<p>Ott a daczos főpap, a ki kardot kötött a püspöki palást fölé s
vitéz hadainak élén maga rohanta meg a szomszéd főurat Gersei
Pethőt s ostrommal vette be Tátika várát. Nem birt vele még az
országgyülés se s mikor kárhoztatták, a hitujitás élére állt.
<span class="pagenum"><a name="Page_286" id=
"Page_286">-286-</a></span></p>
<p>Hát a ki nem volt Árpád sarjadéka, mégis magyar fejedelmi ág
volt. A hatalmas Ujlaky herczegek utolsó sarja, a kit saját várában
vertek agyon a kuruczok, mert hütlenné lett magyar fajához s a
hitszegő osztrákhoz szegődött?</p>
<p>Püspökök voltak mind. Soknak ott az arczképe a falakon
bajuszszal, szakállal, karddal, kereszttel vagy pedig sima
szenteskedő arczczal, a mikor – az utolsó századokban – már csak
kereszttel és imádsággal ostromolja az eget s nem karddal és hősi
vitézséggel védelmezi magyar nemzetét.</p>
<p>Mindez nem támaszt életet a gazdátlan palotában. Hiszen maradék
nélkül multak el a fényes alakok. Utódaik csak a vagyont örökölték
s nem a vért, a nevet, a büszkeséget és a becsületet. Idegen uraság
kezére jutott Magyarország. Légy szolgája az idegennek, akkor urrá
lehetsz, püspökké lehetsz Magyarországban. Ez az igazság háromszáz
esztendő óta.</p>
<p>Ki őrzi ezt a nagy palotát?</p>
<p>Bizony nem a komiszáros őrzi, mint a hogy Sobri dala mondja.</p>
<p>»Ej-hujh Sobri pajtás – Mi ott az a nagy fehér ház? Ej-hujh
Sümegh-város, Ott lakik a komiszáros!«</p>
<p>Hanem a félszemü kulcsárnő őrzi.</p>
<p>Juliánna asszony a neve. Még János püspök bizta rá a palota
őrzését.</p>
<p>Nem volt valami szép asszony a jó kulcsárnő. S azonfelül csak
egy szeme volt. Nem is hivták másnak, csak a félszemü kulcsárnőnek.
Már Pécsett is szolgálatában <span class="pagenum"><a name=
"Page_287" id="Page_287">-287-</a></span> állott János püspöknek,
mikor a püspök még csak kanonok volt. Magával hozta a veszprémi
püspökségbe, de Veszprémből csakhamar áthelyezte Sümeghre s az
ottani palotát bizta rá.</p>
<p>Volt Juliánna asszonynak egy öreg édes anyja s egy öreg czirmos
macskája. Azokat is elvitte magával a sümeghi palotába. Édes anyja
volt már vagy nyolczvan esztendős, de a czirmos macska életkorát
senki se tudta. Vén lehetett az istenadta, mert már nagyon mogorva
volt, sohase játszott, sőt még czirogatni se hagyta magát.</p>
<p>Nagyravágyás azonban nem bántotta és semmiképen el nem
bizakodott abban, hogy most palotában lakik. Élhetett volna tejjel,
vajjal, mészárszékbeli finom hussal, baromfiaprólékkal,
körömfaladékkal, de ő csak megmaradt az egér mellett. Minden
pinczét, padlást összejárt s minden nyavalyás egeret
összefogdosott. Hiába! Igy tanitotta az anyja kölyök korában, igy
szokta meg a falun; a palota kedvéért ő már a maga szokásából ki
nem tér.</p>
<p>Hejh ti főtisztelendő, méltóságos, nagyméltóságu s minden
méltóságu főpapok és papi fejedelmek, ha ti bennetek is megmaradna
az az erkölcs, a mi a félszemü kulcsárnő öreg czirmos macskájában
megmaradt!</p>
<p>Ugyanez az erkölcse volt a félszemü kulcsárnő öreg édes
anyjának. Ő is ehetett volna vadhust, hideg halat, pástétomot,
marczipánt mindennap, de csak megmaradt ő azért a burgonya, leves,
gyönge csirke és köleskása mellett. Élt is töménytelen esztendeig s
talán ma is él. Majorné asszonyom volt a neve. <span class=
"pagenum"><a name="Page_288" id="Page_288">-288-</a></span></p>
<p>E nagy egyszerüség kibékité velük az öreg hajdut is. A kinek
neve volt »Pál bácsi«.</p>
<p>Igy szólitotta őt az egész város. Serdülő gyerek és öreg ember
egyaránt öregnek, Pálnak és bácsinak ismerte a század eleje óta. Ő
szokott könyveket adni a könyvtárból Kisfaludy Sándornak is.</p>
<p>Régi hajdu volt. Hajdu is, hopmester is, várnagy is egy
személyben. János püspök már az ötödik volt a püspökök sorában, a
kit szolgált. Megbecsülte a püspököket, mivelhogy a szokás és
tisztesség ugy kivánta, de egyébként ő minden püspököt csak
jövevénynek tekintett, a ki ideig-óráig szálló vendége ugyan a
püspökségnek s aztán meghal vagy tovább megy s jön helyébe más.
Egyik-másik püspököt eltemette, Kopácsy elment primásnak, Zichy
gróf elszökött idegen országba, elmulik majd János püspök is. De ő
megmarad örökké, mert a püspökség is megmarad, a palota is
megmarad, a várnagy is megmarad örökké.</p>
<p>Soha le nem tette diszruháját. Ezüstfehér zsinóros világos kék
huszárruhája hozzá nőtt testéhez. Pongyolában nem látta soha
senki.</p>
<p>Voltak elvei.</p>
<p>Elvei közé tartozott, hogy zsidó és asszonyszemély be ne tegye a
lábát a palotába.</p>
<p>Az asszony csacska. Eljár a szája.</p>
<p>A zsidó ellen nem tudott valami okos kifogást tenni. De az neki
mindegy volt.</p>
<p>Volt a költőnek egy kedves zsidaja. A neve volt: Scheiber Jakab.
Ez hordta a költő leveleit Pestre <span class="pagenum"><a name=
"Page_289" id="Page_289">-289-</a></span> s ettől küldte pénzeit is
ide-amoda. Ez hordta a csomagokat is. Szegedy Róza előkelő urnő
volt haláláig. Öltözködésben is a vidékbeli urnők mintaképe. Pesti
és bécsi megbizásait csak Scheiber Jakab tudta igazán végezni. Azt
hiszem, maradékai most is élnek a vidéken.</p>
<p>A költő egyszer szőlejébe megy. A kapu mellett lóczán üldögél
Pál bácsi. Benéz a költő a könyvtárba, kiválaszt egy könyvet s azt
mondja Pál bácsinak, vagy magával viszi a könyvet visszajövet, vagy
elküld érte valakit.</p>
<p>Másnap Scheiber Jakabot kérte meg, a kinek arra vezetett utja,
hozza el a könyvet.</p>
<p>Pál bácsi nem adta a zsidó kezébe; a költő e miatt
összemordiázta.</p>
<p>– Mit gondol a tekintetes ur? Szent István királyunk alapitott
minket, hogyan adhatnám én zsidó kezébe a szent királynak
könyvét?</p>
<p>Pál bácsi szentül meg volt gyöződve, hogy őt magát is Szent
István rendelte oda s a könyvtár valamennyi könyvét maga Szent
István szedte össze a könyvárusoknál. Még a komáromi kalendáriumot
is.</p>
<p>Olvasni természetesen nem tudott a jó öreg.</p>
<p>Ezt a könyvtárt néztük meg másnap mi is. De minket nem a Pál
bácsi kisért, hanem a »Nyalka bácsi«.</p>
<p>Ez is hajdu volt s ez is öreg legény. Torzonborz hófehér hajából
de egy szál se hiányzott még. Hófehér bajusza keményen kipödörve,
álla fényesre borotválva, teli vállán csak ugy feszült a
dolmány.</p>
<p>Mi volt a becsületes neve az öreg »Nyalka bácsi«-nak, nem tudom.
Kinyitotta a könyvtár ajtaját, a <span class="pagenum"><a name=
"Page_290" id="Page_290">-290-</a></span> könyvtárba beeresztett
bennünket s maga megállt ott a nyitott ajtóban s kemény tekintettel
vigyázott ránk: mit csinálunk oda bent.</p>
<p>Itt már velünk volt Szentirmay barátunk is.</p>
<p>A nagy terem közepén rendetlen halmokban hevertek az urodalmak
gazdasági irásai, a korábbi püspöktől kezdve fölfelé sok századra
kiterjeszkedve. Urbéri táblák, fizetési lajstromok, kegyuri terhek
kimutatásai; szerződések, cserelevelek, intések, beiktatások, rév-,
vám-, italmérési- és vásárjogok szabadalmai; vízjogok, malomjogok,
malomfejek irásai; megyei, helytartótanácsi és korlátnoki leiratok,
föliratok és átiratok; czéh-privilégiumok, javadalmi leltárak, a
püspökség átvételének és átadásának százados inventáriuma;
visszahelyezések, hatalmaskodások, kártételek, erdei zárlatok
percsomói; száz iródeáknak, igazgatóknak, főtiszteknek,
tiszttartóknak, számtartóknak, ispánoknak s urodalmi fiskusoknak
ákom-bákom irásai.</p>
<p>Tudós társaság legyen az, a melyik átnézze, sok társzekér, a
melyik elbirja az irásokat. Kilenczszáz esztendő óta áll fenn az a
nagy birodalom, melyet a szent király veszprémi püspökséggé
alakitott, mennyi története van ennek kilenczszáz esztendő óta? Ez
a történet mind föl volt jegyezve papirosra. A papirosnak csak
ezered része van itt s ez is rendetlenül. S ez az ezeredrész is
igen sok.</p>
<p>De kevés az a tudomány, a melyet eddig papirosra jegyeztek! De
keveset tudunk még abból is, a mit már valamikor papirosra
följegyeztek! De sok története <span class="pagenum"><a name=
"Page_291" id="Page_291">-291-</a></span> van nemzetünknek, a mely
még nem jutott föl a napvilágra! A melyet még sötétség, penész,
molyok, egerek, korhadó papirosfoszlányok őriznek.</p>
<p>Két nagy történetirónk volt velünk. Salamon Ferencz és Szilágyi
Sándor. Mindakettő felsóhajtott: mily sok munka vár még rájuk! Mily
végtelen munkát végezett azóta mindakettő! S mily kevés mégis
mindez ahhoz, a mit még ezután kell elvégezni! De kell-e hát?</p>
<p>S ugy kell-e végeznünk, a hogy eddig tettük?</p>
<p>A 16-ik század magyar nemzetét nem ismeri még a világ. Nem
ismeri maga a magyar nemzet sem.</p>
<p>Két világhatalom rohant meg bennünket. Az egyik Mohamedre, a
másik Jézusra esküdött. A török, a német. Melyik volt álnokabb?
Melyik volt kegyetlenebb? Melyik volt gonoszabb? Melyik ártott
többet a magyarnak?</p>
<p>Hiába töröm az elmém: nem tudok eligazodni ebben a
kérdésben.</p>
<p>Egyet jól tudok. Nincs nemzet a világon és nem is volt soha, a
kinek száz év alatt annyi hőse, annyi vértanuja, annyi dicső alakja
lett volna, mint volt a magyarnak a tizenhatodik század
folyamán.</p>
<p>Hol vannak a költők, hol a lantosok, hol a történetirók, kik a
hősök, vértanuk, dicsők alakját a halhatatlanság napsugarával
rajzolnák le előttünk?</p>
<p>Salamon Ferencz elkezdte a könyveket nézegetni.</p>
<p>Azt mondták: ezt a könyvtárt Biró Márton püspök alapitotta. A
százötven év előtti könyvek vannak ott felhalmozva. <span class=
"pagenum"><a name="Page_292" id="Page_292">-292-</a></span></p>
<p>Salamon Ferencz akkor már a Zrinyiek történetét kutatta. S
kutatta azt is: mit olvasott, miben gyönyörködött, miből tanult a
költő Zrinyi Miklós? S nagy örömére és csodálkozására itt
megtalálta a költő Zrinyinek kedves olvasmányait. Olasz, latin és
német műveket. Megtalálta a magyar törvények gyüjteményének is a
Corpus Jurisnak néhány régi kiadását.</p>
<p>Az egyik kiadás boritékjának belső oldalán erős vastag ludtollu
irással fel volt irva:</p>
<p>»Constitutio Gentis Hungarorum.«</p>
<p>Alatta a költő Zrinyinek ez a verse:</p>
<p>»Halljátok, halljátok ti forgandó egek! Halljátok hiveim, égbeli
seregek! Halld meg föld és világ és világi vizek – Az én mondásomat
és ti nagy tengerek!«</p>
<p>Ez alatt más kézzel, más tintával:</p>
<p>»De az német meg nem hallja az magyarok constitutióját.«</p>
<p>Mutatta Salamon nekünk ezeket az irásokat s egyuttal felolvasta.
De a mikor a némethez ért: becsapta a nagy könyvet s oda dobta
egyik asztalra.</p>
<p>– Igazad van, akárki voltál, a ki odairtad!</p>
<p>Az öreg hajdu ez alatt ott állott a nyitott ajtóban.</p>
<p>Kerberosz a pokol bejáratát, arkangyal a paradicsom ajtaját,
Szent Péter a menyország kapuját nem őrzi oly gondosan, mint a hogy
az öreg hajdu vigyázott ránk és a kezünkre. Engem boszantott ez a
nagy őrködés. Figyelmeztettem rá Szentirmayt. Ő csak
mosolygott.</p>
<p>Oda mentem az öreg hajduhoz.</p>
<p>– Mi van öreg még itt ezekben a szobákban? <span class=
"pagenum"><a name="Page_293" id="Page_293">-293-</a></span></p>
<p>– Könyvek, irások.</p>
<p>– Mi van azokban a könyvekben, irásokban?</p>
<p>– Azokban titkok vannak, uram.</p>
<p>– Kendnek azokat őriznie kell?</p>
<p>– Már csak megőrzöm, a mig tudom, hűséggel.</p>
<p>Megkérdeztem, mi a fizetése? Elmondta. A lakáson kivül borban,
gabonában ráment a fizetése évenként valami száz forintra. Ezen
kivül havonként vagy három forint s viselő és ünneplő
hajduruha.</p>
<p>– Kevés ez, hallja kend.</p>
<p>– Megélek belőle tiszteségesen.</p>
<p>– Hátha valaki más jobb szegődést adna?</p>
<p>– Az uraságomat csak el nem hagyom, a mig élek.</p>
<p>– Hátha az urasága elkergetné?</p>
<p>– Engem? Nem lehet az! Megvan az én becsületem ő előtte.</p>
<p>Jól van öreg Nyalka! Kend még a régi világ maradéka. Kend még
nem tudja, mitől reng a föld alattunk. Kend még nem azt mondja:
munkaadó, hanem azt mondja: uraság. Kend még nem munkás, hanem
szolga. Kend még barom. Azt hiszi még, hogy a könyvekben és
irásokban vannak a titkok. Pedig a könyvek és irások: a mult s a
multnak nincsen titka. A jövendő van tele titkokkal. Kend még a
hűségről beszél! Ejh-hajh ez az igazi titok: a hűség.</p>
<p>Gyönyörü kérdés a munkás kérdés. Ezer nagy elmét nehéz munkára
hiv, százezer tőkeurat ijesztget, milliók lelkét háborgatja.
Elmélet és szenvedély, babona és igazság, hitvallás és káromkodás,
vágy és boszu egy <span class="pagenum"><a name="Page_294" id=
"Page_294">-294-</a></span> szerre. Mindig oldják, soha meg nem
oldják. Mert a szabadság, a mindennapi kenyér, a hatalmi erőszak
vágya s az emberi önérzet van benne elválaszthatlanul
összekeveredve. Az emberi léleknek nincs fölségesebb működése mint
a munka. A munka nemesit, azt mondják a bölcsek. De melyik
munka?</p>
<p>A melyiket játékból vagy mulatságból, szórakozásból, szabad
kényünkből végezünk. Isten, mikor megteremtette a világot, ezer
irányban félben hagyta a teremtést. Az ember folytatja a teremtést
s a mikor ezt cselekszi: akkor munkát végez.</p>
<p>Hogyne lenne ez fölséges? Hogyne tenné ez lelkünket nemessé?</p>
<p>De vajjon, ha valami elképzelhetlen hatalom azt parancsolta
volna s kemény hangon parancsolta volna istennek, hogy fogjon hozzá
a teremtéshez s hogy hat nap alatt mulhatlanul megteremtse a
világot, különben a rendőrség kezébe jut, birságot fizet, esetleg
eltolonczozzák vagy pedig éhezni lesz kénytelen: vajjon oly
csodálatos tökéletességgel hat nap alatt elkészült volna-e a világ?
Volna-e napunk oly fényes, hajnalunk oly édes, földünk oly virágos,
csillagaink oly ragyogók, asszonyaink olyan szépek?</p>
<p>Nem hiszem.</p>
<p>A kényszerü munka nem fölséges s a lelket nem teszi nemesebbé.
De az a munka se, a melyet a minden napi kenyérért minden nap el
kell végezni nyolcz órán át rendes dijért, nyolcz órán tul szabad
dijért.</p>
<p>Hol van annak az embernek szabadsága, a kinek <span class=
"pagenum"><a name="Page_295" id="Page_295">-295-</a></span> éheznie
kell, ha egy napig nem dolgozik s éhen kell meghalnia, ha egy hétig
nem dolgozik?</p>
<p>S hol van az az emberlélek, mely nyugodt maradjon, mikor maga
körül a szabadságot és tölt gyomrot látja, azt pedig jól érzi, hogy
ő csak szabadsága árán töltheti meg gyomrát?</p>
<p>Ott huzódik a jól töltött országut. Két utas jár rajta. Szemközt
mennek egymás felé s összetalálkoznak. Az egyik kerek hasu, piros
arczu, pörge bajszu, hetyke járásu. A másiknak hasa lapos, arcza
hervadt, bajusza kajla, járása csosza. Amannak neve: Erős. Emennek
neve: Gyönge. Találkoznak, üdvözlik egymást, szóba állanak
egymással.</p>
<p>– Hejh Gyönge, jó hogy találkozunk. Dolgozzál nekem s én
eltartalak. De hűséges légy.</p>
<p>– Hejh Erős, tarts el engem s én dolgozom neked. De igazán
szeress engem.</p>
<p>Egyik kéz belecsap a másikba, szent a kötés. Szeretet és hűség
összebarátkoznak. Uraság és szolga támad.</p>
<p>Lehet ez?</p>
<p>Az öreg hajdu még azt hitte: ez a világ rendje.</p>
<p>Támad azonban kétféle veszedelem. Az egyik a tudás, a másik a
szükség. Mindakettő örökké sugdos az Erősnek és a Gyöngének fülébe.
Bujtogatja őket. Megszólal a Gyönge:</p>
<p>– Hejh te Erős, te nem szeretsz igazán. Kössünk uj szerződést.
Nekem jog is kell. Felmondás, megszabott munkaidő s több
efféle.</p>
<p>– Jól van te Gyönge, te nem vagy hüséges, kössünk hát uj
szerződést. Legyen jogod, elfogadom a felmondást, de megszabom a
munkabért. <span class="pagenum"><a name="Page_296" id=
"Page_296">-296-</a></span></p>
<p>Megkötik az uj szerződést. Hatóság hitelesiti az aláirást. Az
uraság megszünt, helyette munkaadó lesz. A szolga is megszünt,
előáll a munkás. Szerződő egyenjogu felek ezentul.</p>
<p>Csakhogy megint ujabb veszedelem fenyeget. Az Erősnek tőkéje
van, a Gyönge pedig sokaság. A tőke is hatalom. Két hatalom pedig
el nem lehet egymás mellett anélkül, hogy meg ne mérkőzzék.</p>
<p>Ki a hibás? Ki a hibásabb?</p>
<p>Az egyiknél elfonnyad a hüség, a másiknál elfonnyad a szeretet.
Üres edény a jog, igazsággal és emberséggel kell megtölteni.
Földhöz vághatjátok, ha meg nem tölthetitek.</p>
<p>Öreg hajdu – nincs már olyan szolga, a milyen te voltál. Ha van
is: kevés van. De olyan uraság is kevés van ma már, a milyen a tied
volt.</p>
<p>Mi lesz a jövendő: ez az igazi titok, öreg hajdu, nem pedig az,
a mit Biró Márton püspök könyvtárában a könyvek és irások
beszélnek. A jog mellé és a szabadság mellé vissza tudjuk-e még
valamikor szerezni a hüséget és szeretetet?</p>
<p>Kisértsük meg!</p>
<p class="center">*</p>
<p>Vége a műnek.</p>
<p>Pedig még nem fejeztük be az utazást egészen. Még hátra van a
gazdag kékfestő, hátra van Tátika, Keszthely, Héviz és a
Kis-Balaton. És hátra van Gyulai Pál urnak erőben, egészségben, jó
kedvben való hazaérkezése. Ezekről is beszámolok valahol és
valamikor.</p>
<hr class="chap" />
<div class="chapter"></div>
<p><span class="pagenum"><a name="Page_297" id=
"Page_297">-297-</a></span></p>
<h2>TARTALOM.</h2>
<ul class="TOC">
<li>A remetebarlang lakója <span class="ralign"><a href=
"#Page_1">1</a></span></li>
<li class="li2">(A Kettős Évangyélista. – Kiteszik a zsöllérségből.
– Még egyszer megnézi házát, szőlőjét s aztán beadja a kulcsot. – A
remete-barlangban. – A Ferkó gyerek és kutyája. – A holt asszony
fejkötője és gyüszüje. – A zsöllér és a király együtt
porlanak.)</li>
<li>A tihanyi barátok <span class="ralign"><a href=
"#Page_16">16</a></span></li>
<li class="li2">(I. Endre király. – Miök van a tihanyi barátoknak?
– Kocsi Sebestyén Gábor követ és Bresztyenszky apátur. – Mit csinál
a barát a szobalánynyal? – Miért kell bohócz a zárdában? – Mi a
nevetés? – Állitsatok nevető kórházakat. – A remete és a szentgáli
nemes. – Szent Gellért püspök. – Utazik a püspök. – A nyéki lány
dalolgat. – A püspök és a barát nem tudnak aludni. – A bölcs
tanulság.)</li>
<li>A tihanyi erősség <span class="ralign"><a href=
"#Page_42">42</a></span></li>
<li class="li2">(A királysirok. – Nem jól temetik a királyokat. – A
nemzet utolsó menedéke. – A bölcs Piusz barát s a még bölcsebb
főapátur. – Pisky uram és Ibrahim aga. – A bajvivás és a becsület.
– Ibrahim aga három felesége egyszerre szül. – Az aga levelet ir. –
A bajvivás mégis megtörténik. – Honnan ered a káromkodás?)</li>
<li>Balaton-Földvártól Badacsony hegyéig <span class=
"ralign"><a href="#Page_62">62</a></span></li>
<li class="li2">(Milyen felekezethez tartozik a hullám és a
napsugár? – A kis kapitány. – Salamon Ferencz dévajkodik, Gyulai
Pál ur megijed. – Szentirmay a parton vár.)</li>
<li>Negyvenöt év előtt <span class="ralign"><a href=
"#Page_70">70</a></span></li>
<li class="li2">(A szent-mihályhegyi remete a költészetben és a
valóságban. – Bodor Jancsi története. – A Csiri, a Biri és a
Csiribiri. – A magyar népmese.)</li>
<li><span class="pagenum"><a name="Page_298" id=
"Page_298">-298-</a></span></li>
<li>A világ legszebb vidéke <span class="ralign"><a href=
"#Page_81">81</a></span></li>
<li class="li2">(A Lesencze völgye. – Szent-György hegye. –
Szigliget pusztulása. – Deák Ferencz az ifju női test szépségéről.
– A csárdák és azok látogatói. – A kutyafarki korcsmáros nem ád
enni. – Éjjeli tanyánk a mező.)</li>
<li>Répa Rozi története <span class="ralign"><a href=
"#Page_95">95</a></span></li>
<li class="li2">(Répa Rozi menekül. – Sobri Jóskával találkozik. –
Répa Rozit megbecsülik az emberek. – Sobri szerelme. – Egyszer csak
elmarad Sobri örökre. – Répa Rozi elbujdosik. – A tudósok, nagy
urak, együgyüek és szegények szerelme. – Sobri Jóska fája.)</li>
<li>Szentirmay József <span class="ralign"><a href=
"#Page_111">111</a></span></li>
<li class="li2">(Branyiszkó ostroma. – Az orosz ágyugolyó. –
Flórenczben. – A mogorva kapitány és vidám felesége. – Az olasz
hazafiak. – Szentirmay nem szerette a pénzt. – Tuli és a
királyasszony. – A magyar bor.)</li>
<li>Miként kezdődik Himfy szerelme <span class="ralign"><a href=
"#Page_127">127</a></span></li>
<li class="li2">(A költő hajléka és jövendőmondása. – Kisfaludy
Sándor látni szeretné Szegedy Rózát. – Keresi mindenfelé. – A két
angol lord. – A testőr megmenti a nemzeti becsületet. – A
Kisfaludyak régi nagy hire ujra feltámad.)</li>
<li>Szegedy Róza szeret <span class="ralign"><a href=
"#Page_139">139</a></span></li>
<li class="li2">(A hosszúfalusi találkozó. – A badacsonyi szüret. –
Ki az öreg Pityók? – Az öreg Pityók megjött. – A deli testőr is
megjött. – A költő és a lány egymásra néznek. – Viganó és Medina. –
A ballet. – Az igazi magyar táncz. – Szegedy Róza táncza. – Egy
kocsin ülnek. – Szigliget romjain. – Egyszerre támad a két
szerelem.)</li>
<li>Az elválás <span class="ralign"><a href=
"#Page_163">163</a></span></li>
<li class="li2">(Szép volt-e Szegedy Róza? – Visszaemlékezés
Gógánfára. – A költő vad szenvedélye. – A szüznek szent haragja. –
Ki volt a hibás? – Az igaz szerelem féltékeny. – A rágalmazók. – Az
ifju lelkének kinjai. – A szilaj vidámság. – Zokog most már az a
büszke lány is.)</li>
<li>Badacsony tetején <span class="ralign"><a href=
"#Page_184">184</a></span></li>
<li class="li2">(Magyar ember nem fürdik. – Az ősnémaság. – A
vaskapu. – A pipa lélektana. – A szapora beszéd és az ékesszólás. –
A tüzokádó. – A mulandóság. – A Harangozó Börcz. – A rosz testvér
és a jó testvér története.)</li>
<li>Gyulai Pál ur <span class="ralign"><a href=
"#Page_201">201</a></span></li>
<li class="li2">(Gyulai Pál ur termete milyen magas? – Deák Ferencz
czime. – Deák levelei Vörösmartyhoz. – Gyulai Pál ur nem akar
mozdulni a vadkörtefa alól. – De azért mégis csak felugrik. – Tóth
Kálmán Gyulai Pál urról. – Gyulai Pál ur költészete. – Nem ismeri a
szenvedélyt. – A rosz vers. – Mit beszél a szemek tüze?)</li>
<li><span class="pagenum"><a name="Page_299" id=
"Page_299">-299-</a></span></li>
<li>Csobáncz vára <span class="ralign"><a href=
"#Page_225">225</a></span></li>
<li class="li2">(Gyulai Pál ur és Salamon Ferencz megismerik a
gyula-keszi embert. – A pincze és a boros hordó. – Az ősi
vendéglátás. – A vár omladékai.)</li>
<li>Gyulaffy László <span class="ralign"><a href=
"#Page_235">235</a></span></li>
<li class="li2">(Zrinyi Miklós izenete. – Eb lesz hive a hitszegő
királynak. – Gyulaffy vendégei. – Tor-e vagy lakoma? – Gyulaffy
elbujdosik. – Az öreg jobbágy tanusága.)</li>
<li>A Gyulaffy-lányok virágos kertje <span class="ralign"><a href=
"#Page_245">245</a></span></li>
<li class="li2">(Csobánczvár ostroma. – Megvédik a labancz ellen. –
Elmult már minden, de a virág most is nyilik.)</li>
<li>A paraszt esze <span class="ralign"><a href=
"#Page_249">249</a></span></li>
<li class="li2">(Farkas József kire adja szavazatát. – A divatos
alkotmány. – A pártok és az elvek.)</li>
<li>A jó öreg korcsmáros <span class="ralign"><a href=
"#Page_255">255</a></span></li>
<li class="li2">(Mojzer uram. – A czinkotai iczcze és a pöcsétes
üveg. – Mégis bunda a bunda. – Sümeghre értünk. – Egy koszos
malacz.)</li>
<li>A költő életéből <span class="ralign"><a href=
"#Page_264">264</a></span></li>
<li class="li2">(A költő lakása. – A szőlőhegyi ereklyék. – A
badacsonyi ürmös és a nádorispán. – Kend az Alvinczy? – Eszébe jut
az orleánsi szüz és a ménszamár. – Szent Spiridion pórul járt. – A
12 paplan és 12 pendely története. – A halott haza jön a
temetőből.)</li>
<li>A lakatlan palota <span class="ralign"><a href=
"#Page_282">282</a></span></li>
<li class="li2">(Szent Kristóf térdekalácsa. – A lakatlan palota
rideg. – A félszemü kulcsárné és vén macskája. – Az öreg „Pál
bácsi“. – A mult századok irásai és könyvei. – Az öreg hajdu. – A
munkáskérdés titkai. – Vége van, de még sincs vége a
könyvnek.)</li>
</ul>
<hr class="chap" />
<div class="chapter"></div>







<pre>





End of Project Gutenberg's Utazás a Balaton körül (2. kötet), by Károly Eötvös

*** END OF THIS PROJECT GUTENBERG EBOOK UTAZÁS A BALATON KÖRÜL (2. KÖTET) ***

***** This file should be named 62776-h.htm or 62776-h.zip *****
This and all associated files of various formats will be found in:
        http://www.gutenberg.org/6/2/7/7/62776/

Produced by Albert László from page images generously made
available by the Google Books Library Project

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
